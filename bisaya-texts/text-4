TUNGOD sa kataas sa panginahanglan sa mga surgical mask, dunay mga tawo nga mapahimudsanon, ilang gibaligya ang papel nga mga mask nga di magamit.

Duna usay pipila ka mga pharmacy nga nagpa overprice sa ilang stock taliwa sa kahadlok sa katawhan sa 2019 novel coronavirus acute respiratory disease (2019-nCov ARD).

Mao kini ang nakaplagan sa joint Cebu City inspection team sa ilang paglibot sa downtown Cebu City sa Huwebes sa buntag, Pebrero 6, 2020.

Ang team gilangkuban sa Department of Trade and Industry (DTI), Philippine National Police Cybercrime Group ug Criminal Investigation and Detection Group, Department of Health, Food and Drugs Administration, ug Cebu City Government.

Lima ka mga manindahay sa mga stall sa Leon Kilat st. gipahimangnoan ug ang papel nga face masks gisakmit sa inspection team.

Si Cebu City Market Administrator Jonil Matuguina, kinsa niapil sa inspeksyon, niingon nga ang papel nga face masks di makapanalipod sa tawo gikan sa mga sakit kay wa kini filter, di sama sa surgical masks.

Gibaligya usab kini nga way sudlanan.

“It’s unsafe because we don’t know where they got it because it has no cover when it was sold,” siya nagkanayon.

“It has no label where it came from,” dugang ni Matuguina.

Gikinahanglan nga dunay pagtugot gikan sa FDA kon mamaligya og face masks.

Matod ni Diana Tindoy sa FDA 7 regulatory office nga wa pa silay gidakop, apan nagpahimangno sila sa sidewalk vendors nga sila dakpon na kon subling masakpan.

Si DTI 7 Consumer Protection Division chief Ines Cajegas nisulti sa SunStar Cebu nibutyag nga sila nakasakmit og 550 ka face masks gikan sa mga ambulant nga manindahay duol sa usa ka mall sa dan Colon nga namaligya og masks nga mas taas sa suggested retail price (SRP) nga P2 ngadto sa P8 nga gitakda sa Department of Health (DOH).

“The problem with these ambulant vendors is they’re here today and gone tomorrow. You can’t really trace them because another vendor will replace them,” siya nagkanayon.

Mga mask gikan ning mao nga mga manindahay ibaligya og tag P10 sa buntag, apan mahimo nang P20 sa paghagtok sa alas 6 sa gabii ug duna pay moabot og P50.

Bisan tuod kon nakaplagan sa inspection team nga sagad sa mga pharmacy nituman, dunay tulo nga giisyuhan og notice to explain, matod ni Matuguina.

Siya niingon nga dunay mga taho nga ang mao nga mga pharmacy nagpa-overprice, kay ang tulo nipaumento sa ilang masks og hangtod sa 30 porsyento gikan sa orihinal nga presyo.

Ang DTI maoy naghupot sa imbestigasyon.

Si Matuguina niingon nga ang team nisusi sa pito ka mga pharmacy sa downtown area, upat kanila niangkon nga nahutdan sila og stock.

Mitubag

Samtang sa pito ka mga botika nga gipadad-an og show cause order sa DTI, tulo kanila ang ningtubag.

Matod ni Cajegas nga ang mga rason sa mga botika nagkadaiya gikan sa gasto sa cargo ngadto sa matag sa face mask.

“One of the pharmacy said that the mask the customer brought was not the usual surgical face mask but the one with the filter so it was pricier than normal. The other said they had to fetch their mask supplies from the airport so there was additional cost while the third one alleged they didn’t know the price ceiling for the masks,” siya nagkanayon.

LAING atraksyon na usab sa lalawigan sa Misamis Oriental ang masuroyan ug maligoan sa Misamisnon human bag-o lang gibuksan ang Sapong Cold Spring nga nahimutang sa Barangay Tabok, lungsod sa Lagonglong, Misamis Oriental.

Sayon tultolon ug dili layo sa sentro, maabtan ug mga sakyanan ang nahimutangan niini, hinungdan dili god maglisod ang mga turista sa pagsuroy ug paghulom sa sa tin-aw ug labihan ka bugnaw nga spring.

Ang Sapong Spring dugay na nga panahon nga naila sa lungsod ug ngani gikonsidera kining top tourist destination sa lalawigan kaniadto apan gumikan kay gikaso ang luna niini ug naangkon sa lumad nga nanag-iya sa luna maoy hinungdan nga nawala sa kamot sa pagdumala sa local nga kagamhanan. Niagi ang mga niaging administrasyon duyog sa kapanahonan ang cold spring wala mamintinar ug kini napasagdan.

Apan tuig 2019, ang administrasyon ni Mayor Jay Albert Puertas nakigkoordinar sa tag-iya sa luna ug maayong balita ang mitabo kanila human nga ibaligya kini sa tag-iya ngadto balik sa lokal nga kagamhanan.

Sa kantidad nga P5 milyon, wala nagduha duha ang kagamhanan nga paliton kini apan matud ni Puertas nga tungod sa kakulang sa pundo sa lokal nga panudlanan nihangyo siya sa kagamhanan sa probinsya ngadto kang Misamis Oriental Governor Bambi Emano nga matabangan mapalit og balik ang sapong spring.

Si Emano nga miingon nga pag-abot sa turismo ug pagpalambo, pagpanindot sa mga tourist spot dili siya magmakuli sa pagtabang hinungdan tunga sa kantidad gisagot sa probinsyal ug gawas niini nihatag og dugang pundo alang sa pagpa renovate niini.

Pila ka bulan ang nilabay gisugdan ang renobasyon sa Sapong Spring, niadtong Enero 31, 2020 gipahigayon ang soft opening niini.

Ang pagblessing niini gipangunahan ni Fr. Neil Limbaco ug mga dagkong personalidad sa probinsyal ug lokal sama nila ni Governor Bambi Emano, Gingoog City Vice Mayor Peter Unabia, Lagonglong Mayor Jap Puertas, mga ulo sa departamento ug katawhan sa Lagonglong.

Sa kasamtangan nga soft opening mokantidad sa P35 ang entrance fee apan kung hingpit na nga matapos ang renobasyon mokantidad na sa P50 ang entrance fee niini kini aron makamintar ug makapalahutay sa operasyon sa Sapong Spring.

Nindot, tin-aw ug labihan ka bugnaw nga siguradong balikan sa gimingaw na nga mga Misamisnon sa ilang paboritong cold spring kaniadto.

CEBU, Philippines – Nasikop ang usa 20-anyos nga lalaki atol sa gipahigayon nga operasyon sa Drug Enforcement Unit (DEU) sa kapolisan sa San Nicolas Police Station niadtong Huwebes sa buntag diha sa Belgium Street, Barangay Suba, Dakbayan sa Sugbo.

Ang nasikop mao si Leonard Cuizon, residente sa maong lugar.

Nangulo sa maong operation si Police Major Keneth Albotra, hepe sa sa San Nicolas Police Station.

Nasakmit gikan kang Cuizon ang mga pinutos nga ginadiling drugas nga nibalor tanan ngadto sa P300 mil base sa Dangerous Drug Board Value, ug buy bust money.

Si Cuizon nihimakak nga siya maoy tag-iya sa nahisgutang mga ginadili nga drugas nga nasakmit gikan kaniya.

Si Cuizon gikatakdang pasakaan kini og tukmang kaso sa giingong nahimo niining kalapasan.

Usa ka team gikan sa Department of Trade and Industry (DTI), Food and Drug Administration (FDA), Philippine National Police (PNP) Cybercrime, Criminal Investigation and Detection Group (CIDG), Department of Health (DOH), ug sa Cebu City Market Authority Division nagpahigayon og surpresang inspeksyon sa mga botika sa siyudad.

Ang inspeksyon gihimo aron pagsuta ang report nga pagpaburot sa presyo sa mga facemask ug ingon man ang pagsakmit sa mga surgical facemask nga gibaligya sa mga aseras inay nga sa mga botika.

Si Jonil Matuguina, city market administrator mibutyag nga pito ka mga botika ug pipila ka mga stalls nga namaligya og mga face masks ang ilang gisusi.

Una niini, dunay pito ka mga botika ang giingong nagpaburot sa presyo sa facemask sa miaging semana. Ang tulo niini nagpapatong og 30% sa orihinal nga presyong gitakda sa DTI.

Ang DTI mopaesplikar sa maong mga botika bahin sa ilang pagpaburot sa presyo.

Di haom

Giingon ni Matuguina nga duna silay nasakpang stall nga namaligya og overpriced nga mga face mask, nga wala’y tukma nga mga label ug packaging. “Ingon ang DOH dili to panglaban sa nCoV, useless siya, gi confiscate kay aside from not match for nCoV, ang problema niya kay mahal sab siya 15-20 pesos each. And mura ra siya og paper. Gi exploit nila ang pagka panic sa mga tao,” matud ni Matuguina.

“The inspection was just initial, there will be series of surprise inspection to be conducted by the task force formed by the mayor, we ask them to be with us in this times of emergency, dili lang nato samtang ang mga tao na ga panic na gani, ang uban na lisang na unya samotan pa nila ang presyo, sundon lang nila ang lagda nga presyo,” dugang pa ni Matuguina.

Way stocks

Ang DOH mihangyo na sa mga hingtungdang ahensya nga mag price freeze sa presyo sa N95 mask nga P105 matag usa samtang ang surgical facemask P6 ngadto sa P10 lang gyud ang presyo.

Apil sa gisusi sa DTI ang mga resibo sa mga botika ug ilang bodega aron pagsigurong wala sila nag-hoarding o nanago og stocks sa facemask. Sa pito ka botika nga giinspeksyon, ang upat walay stocks sa mga face mask, apan gipakita nila ang ilang mga talaan sa pag-order sa umaabot nga face mask nga paabotay pa.

“Tabangan nila ang City Government og initiative sa atong national agencies to control the situation, dili samutan ang situation na ga panic na gani ang mga tao, samutan pa gyud,” matud ni Matuguina.

Sa iyang bahin, si Police Major Edwin Lacostales hepe sa Criminal Investigation and Detection Group Metro Cebu Field Unit miingon nga apil sab sa ilang gi-monitor ang social media tungod sa mga  online selling og mga facemasks nga taas sab sa presyo.

Ang operasyon kagahapon gihimo diha sa mga stalls ug sulod sa malls sa B. Rodriguez ug V. Rama area nga diin giingong naghitak ang namaligya og overpriced facemask.

Giawhag ni Lacostales ang publiko nga mopalit og facemask ngadto lang sa mga authorized dealers sama sa mga botika. Sheriza Mae Uy/IBM (BANAT NEWS)

Makabaton na unya og kuagalingon ug permamente  nga kapuy-an ang mga biktima sa sunog  diha sa Sitio  Maharlika,  Barangay  Tipolo, Dakbayan sa Mandaue  sa  higayon nga mahuman ang kaugmaran sa tukoron nga socialized housing  nga condo type.

Kini ang gipadayag ni Mandaue City Engineer Andres Suson  atol sa press conference nga gipahigayon niadtong niaging  adlaw.

Matud  ni Suson nga giplano  na karon sa administrasyon ni Mayor Jonas  Cortes   ang katukoran  sa medium rise condominium type  ug gikatakda sa sunod buwan niining tuiga ipahigayon ang ground breaking ceremony sa maong proyekto.

Gitataw ni  Suson nga  ang buhatan   sa National  Housing Authority maoy naggahin  sa P600 milyones nga pundo alang sa katukoran  sa maong housing unit.

Matud usab ni Suson nga ang maong medium rise socialized housing ang puy-an unya sa 204 ka pamilya nga giilang mga tag-iya sa nasunog nga mga balay.  Nunot niini, giklaro ni Suson nga dili demolish ang gihimo sa kagamhanan sa dakbayan apan clearing operation ang gihimo diha sa Cebu International Convention Center (CICC) nga gihimo nga temporaryo nga puy-anan sa mga biktima sa sunog sa taudtaud na nga panahon.

Si Atty.  Edo  Ybañez,  executive secretary  sa mayor nibutyag nga ang cash  incentive  nga gihatag sa  niaging tuig ngadto sa mga biktima sa sunog alang unta kadto nga magamit nila sa pagpangita og mga panimalay nga ilang kaabangan.

Dugang ni Ybañez nga naabunohan  na ang luna nga patukoran sa socialized housing building apan  sanglit  pribado  man ang kabahin sa maong luna gihimo karon  sa kagamhanan ang paghapsay  sa dili pa sugdan ang kaugmaran

Niluwat og guidelines ang Kapitolyo alang sa pagpatuman sa home quarantine.

Matud ni Gob. Gwendolyn Garcia nga angay nga adunay han-ay nga guidelines sa home quarantine aron usab epektibo ang pagpakigbatok sa 2019 Novel Corona Virus-Acute Respiratory Disease.

“There are people nga medyo dili kaayo modawat anang home quarantine and that’s understandable kay wala may klarong protocol pero karon gihimo na ang proper procedure to ensure that inig isolate sa kaugalingong balay ang mga family members ma-protected sad,” matud ni Garcia. Ubos sa guidelines, ang lokal nga kagamhanan ang mo-monitor sa persons identified for home quarantine (PIHQ) kung gituman ba ang executive order sa gobernador. Pabutangan og tanod ug polis ang lugar aron mosusi kung ang PIHQ nagpabilin nga gi-isolate sulod sa panimalay. Ang kabanay sa PIHQ pahibaw-on sa guidelines ug precautions nga girekomendar sa Department of Health ug World Health Organizations sa pakighimamat sa PIHQ.

Hatagan sila og protective personal equipment sama sa facemasks, gloves, alcohol ug disinfectants.

Kagahapon atol sa tigum ni Garcia uban sa mga mayor, hepe sa kapolisan ug ubang personnel sa LGU, gibutyag ni Garcia nga adunay duha ka taga Liloan ang wala kauli sa ilang balay human wala makasubay sa kondisyon sa home quarantine ang ilang balay.  Ang duha anaa karon sa Women and Children Development Center sa Lahug, Dakbayan sa Sugbo.

May taga San Remigio sab nga unang napaubos sa home quarantine sa ilang lungsod human nakapasar ang balay niini sa guidelines nga gi-set.

Samtang ang Barangay Poblacion Pardo sa Siyudad sa Sugbo aduna nay Barangay Health Emergency Response Team ug isolation room aron sa pagtabang sa gobiyerno sa pagtubag sa problema sa nCoV.Matud ni June Berongan, ang barangay administrator, nga ang ilang quarantine o isolation room adunay duha ka hospital beds, gloves, N95 masks ug disposable masks, goggles, nebulizer ug first aid kit.

Kini subay sa kamanduan sa Department of Interior and Local Government ug pagsanong sa awhag sa konseho sa dakbayan nga kinahanglan ang matag barangay adunay kaugalingon nga quarantine facility alang sa ilang mga residente nga gidudahang dunay nCoV. 

Nagpinirmahay na ang Department of Tourism-7, Philippine Coast Guard-7 ug Maritime Industry Authority sa Oplan ISLAS o Integrated System To Legitimize Activities at Sea.

Tinguha niini ang mopahigayon og synchronized ug coordinated mobile registration sa mga motor banca ug gagmay’ng sakayan.

Gipahigayon kagahapon sa buntag ang joint signing sa memorandum of agreement (MOA) tali sa tulo ka ahensiya sa gobiyerno alang sa Oplan Islas diha sa headquarter sa Coast Guard District Central Visayas.

Kabahin kini sa padayong implementasyon ug pagpalig-on sa Intensified Community Awareness Response and Enforcement (ICARE) campaign plan.

Si PCG-7 Commander Commodore Joseph Dadajos, MARINA-7 Director Marc Anthony Pascua ug DOT-7 Director Shalimar Tamano nisilyo sa partnership nga nagtinguha pagdala sa serbisyo sa national government ngadto sa katawhan.

Naumol ang maong kalihukan sa niaging tuig aron palig-onon ang maritime safety sa Central Visayas.

Ang matag ahensiya adunay tagsa-tagsa ka tahas diin ang PCG maoy mopatuman sa safety security ug environmental numbering sa mga gagamay’ng sakayan.

Susihon usab sa MARINA-7 ang compliances sa mga barko ug uban pa ug mopahigayon usab sila og mobile registration.

Samtang ang DOT-7 mosusi usab sa safety documents ug requirements sa mga sakayan sa dagat nga gigamit alang sa tourist operation sa dili pa sila mo-certify.

Walay kahumanan kining problema sa illegal nga drugas kun magpadayon ang pagduha-duha sa publiko pagsumbong ngadto sa kapolisan kun kinsa kining mga nalambigit sa illegal nga drugas diha sa ilang mga lugar.

Samtang sayon ra para sa mga opisyales sa kapolisan ang panawagan ngadto sa publiko nga tabangan sila sa kampanya, apan sa tinud-anay lisud kining buhaton sa mga yanong molupyo tungod sa kadako sa peligrong ilang atubangon.

Sa taras ni Presidente Duterte batok sa illegal nga drugas, siyento porsiyento sa katawhan mipaluyo kaniya.  Apan nabahin ang mga tawo sa pamaaging iyang gigamit nga usa sab sa hinungdan nga dunay mga polis nga niabusar samtang nagtakuban sa kampanya batok sa illegal nga drugas.

Dunay mga polis nga nalambigit sa illegal nga drugas nga nangadakpan na apan giingon nga duna pay daghang adto pusta sa kaaway timailhan ang padayong internal cleansing sa PNP karon.

Posibleng mao kini ang hinungdan kun nganong ang mga tawo bisan sa kadako sa ilang suporta sa presidente magduhaduha paghatag og impormasyon bahin sa mga nalambigit sa illegal nga drugas sa ilang mga dapit.

Mahadlok kay basin ang ilang masumbongan kakunsabo sa mga ilegalista ug sila ug ang ilang pamilya mabutang sa peligro.

Sa Talisay City, angay saludohan ang gihimo sa ilang hepe nga si Lt. Colonel Gerard Ace Pelare nga pagbalay-balay.

O pagduaw sa mga komunidad nga bag-ohay ra nilang gipangronda batok sa illegal nga drugas dili aron manakop kondili ang pakighugoyhugoy sa mga molupyo..

Usa kini ka maayong lakang, dili man tuod sigurado kun nakadani sila og pipila aron motabang sa kampanya, apan maayo kining sinugdanan aron ipabati ngadto sa publiko nga lahi na ang mga polis karon kay masaligan na kun itandi sa kaniadtong wala pa ang internal cleansing sa PNP.

Ang adiksyon sa illegal nga drugas problema dili lang sa kapolisan o sa gobiyerno kondili sa katilingban mismo.

Ambot nataligam-an ba lang kay nagkapuliki sa uban pa nilang gimbuhaton atubangan sa pagsulbong sa mga pasyente nga gidudahang natakdan sa Wuhan coronavirus nga kinahanglang ipahimutang sa mga tambalanan, quarantine facilities ug home quarantine, kaduha na nasakpi ang kadagkoan sa Department of Health (DOH) nga nilangay sa pagpahibawo sa katawhan sa labing mahinungdanong kasayuran:

• Ang pagka-positibo sa kagaw sa ikaduhang Chinese national nga maoy labing unang namatay sa Wuhan coronavirus gawas sa mainland China; ug

• Ang pagka-positibo sa kagaw sa ikatulong Chinese national nga ila nang gipagawas sa tambalanan.

* * *

Gipahibawo ni Dr. Celia Carlos, ang tagduma sa Research Institute for Tropical Medicine (RITM), nga nakaplagan nilang positibo sa Wuhan coronavirus ang 44 anyos nga lalaki, nga kauban sa labing unang natakdan sa kagaw nga 38 anyos nga babaye, sa buntag niadtong Sabado, Pebrero 1. Human sa pila ka takna, namatay ang pasyente.

Bisan sa kamahinungdanon sa kasayuran, naghuwat ang DOH hangtod sa udto sa Dominggo, Pebrero 2, una nipatawag ug niatubang sa mga sakop sa media. Matod ni Carlos ang kadagkoan sa DOH maoy nagbuot sa paglangay sa pahibawo.

* * *

Giangkon ni Health Undersecretary Eric Domingo nga nahibaw-an sa RITM nga positibo sa Wuhan coronavirus ang 60 anyos nga babayeng Chinese national niadtong Pebrero 3, Lunes.

Gisugo dayon nila ang kadagkoan sa DOH sa Sugbo ug Central Visayas sa pagsugod sa contact tracing sa mga tawo nga nakaduol sa langyaw nga niagi sa Sugbo paingon sa Bohol.

Tibuok adlaw sa Pebrero 4, Martes, nga nanubag si Health Secretary Francisco Duque III sa mga pangutana sa mga senador.

Apan wa siya maghisgot nga natino na sa RITM ang ikatulong kaso. Si Domingo nay nihimo sa pahibawo sa udto sa Pebrero 5, Miyerkules.

* * *

Labihang paspasa sa DOH nga nakapahibawo dayon sa media nga negatibo sa kagaw ang 5 anyos nga batang lalaki nga taga Wuhan nga nakaduaw sa Sugbo ug ang uban pang mga pasyente nga ilang gidudahan ug gi-quarantine.

Nanagana ba lang silang Duque sa pag-angkon nga duna na tay mga kaso sa Wuhan coronavirus kay di ganahang ma-alarma ang katawhan? O gituyo paglangay kay nahagba ang ilang pasalig nga epektibo ang ilang gipahimutang nga mga panagang?

Nagkahiusa ang tanang mayor sa lalawigan sa Sugbo sa pagpakigbatok sa gikahadlokan nga 2019 Novel Coronavirus.

Sa tigom nga gipatawag ni Governor Gwen Garcia kauban ang tanang mga mayor sa kalungsoran nahisama sa pagdeklarar nila sa gubat batok sa kagaw nga gikan sa China.

Kahinumduman si Governor Garcia ang walay pagpanagana sa pagbarug aron batokan ang pagsulod sa coronavirus sa lalawigan sa Sugbo.

Gani niadtong panahona wala pa modeklarar ang Malacañang og ban sa entry sa mga biyahe gikan sa China apan nagbuot buot siya sa paghimo og lakang nga haum lang sa iyang gahum nga mao ang 14 day quarantine nga gisaway sa mga kritiko ug mga keyboard warriors.

Apan karon nakita nga insakto ang gihimo sa gobernador, gani gawas nga siya ang una, siya pa gyud ang nag inusara nga local chief executive nga mibarug batok sa NcOvi-ARD.

Kun sa away pa, daan nang nakaposition ang lalawigan sa Sugbo ug layo kaayo ang uban nga naghuwat lang sa nasodnong kamandoan.

Sa tigom sa mga mayor nakita ang hugot nilang suporta sa paningkamot sa probinsya sa pagpakigbatok sa Coronavirus.

Ang executive order nga giumol sa gubernador mas nahatagan og gahum pinaagi sa panaghiusa sa mga lider sa kalungsoran.

Kung ingon niini ang kahiusahan nga gihimo sa atong mga opisyal sa kagamhanan uban sa suporta ug pagsabot sa katawhan kaya ra natong buntogon ang problema.

Inay sawayon ang gihimo sa atong mga opisyal, suportahan nalang nato kay para nato kining tanan.

Walay gamay ug dako nga aksyon basta magkahiusa ug maipon nga magamit nga hinagiban batok sa Coronavirus.

Ipadaplin nato ang mga negatibong paminsar nga maghatag og kawalay paglaum kun dili ipatigbabaw ang atong optimism aron kita molampos sa atong gitinguha batok sa atong kontra nga mao ang kagaw nga naghatag og dakong hulga sa atong kinabuhi.

Usa ka kawani sa construction supply nga tindahan, kinsa usa na ka senior citizen, bag-o lang meritiro sa iyang trabaho. Dugay na kaayo siyang nagserbisyo ning maong tindahan ug nagdahom nga aduna siyay dakodakong kantidad nga madawat isip retirement pay and benefits sumala pa sa nalatid sa atong Batakang Balaod.

Abi niyag maoy mahitabo sa iyang pagretiro ang “Goodbye tension and enjoy pension.” Pastilan, unsaon man niya pag-enjoy nga imbes kuwentahan ug hatagan siya sa employer og one month basic pay per year times number of years in service, wala man gyud siyay nakuha?

Inay morelaks, kay daghan nang badlis iyang agtang, napun-an pa hinuon kinig laing kunot, ang kunot sa tumang kahisagmuyo nga iyang nadawat gikan sa walay puangod niyang employer, kinsa klaro kaayong namentaha sa iyang isig ka tawo nga tungod sa kakabos, wala intawoy igong salapi nga ikasukol og buroka didto sa hukmanan.

Dili pa gyud niya maasikaso pagtarong ang iyang SSS pension, kay matud niya may mga bulan o tuig nga wala i-remit sa employer ang otomatik gikaltas nga SSS contribution gikan sa iyang binulang suweldo. Grabeha, sa?

Hinuon, giadto na niya ang Department of Labor and Employment (DOLE) ug nagpatabang.

Gipadad-an nag summon ang concerned employer. Duha na ka beses. Ang nakaparat, kay wala gyuy employer nga mitungha aron sila magkaatubang ug kasugdag husay ang gisang-at nga reklamo.

Unsaon, matud pa niya, bisag ang summon gihatod na didto sa gireklamo, ultimo ang guwardiya mibalibad. Timaan nga dili gyud mo-acknowledge ang employer sa summon nga nag-awhag sa iyang presensiya didto sa husayanan.

Pwede ra ba diay kining diskartiha? Dili ba neglecting court’s order to appear in order to face the complaint filed by the complainant against him/her is punishable by law?

Nagsalig kaha ang employer nga daghan siya’g kuwartang ikabayad og mahalong abogado batok sa mamumuong kabus, kinsa maglisod gani’g palit og bag-ong sinina sa usa ka tuig?

Nagtuo kaha kining walay kaluoy’ng magpapatigayon nga ning panahon ni Pres. Duterte, magunitan gihapon ang balaod sa binandol niyang salapi? Hinuon, modangop ang pobreng reklamante sa Public Attorney’s Office aron magpalaban. 

Unta, makatumong siya’g buotang abogado. Ug tabangan sa Ginoo nga magmadaugon.

Usa sa mga baniog nga imahen sa Healing Ministry dinhi sa atong nasud  mao man ang pari nga si Father Fernando Suarez. Nabantog siya ingon nga Healing Priest. Gani nahimo man siyang inila ug pinangita sa nagkadaiyang mga pundok sa mga charismatic communities. Daghan ang mopahulagway kuyog niya ug daghang mga pari dinhi sa Sugbo ang nahimo niyang suod tungod kay matag tuig magpahigayon man siya og Torneyo sa Tennis.

Mahiligon ug moduwa pud siya og tennis. Daghan usab ang nibatikos kaniya ug sa iyang kapasidad. Daghang mga akusasyon batok kaniya. Daghan usab ang nibato og mga pasangil kaniya bisan gani mismo sa mga kaparian ug mga kaobispohan nga wala kauyon kaniya. Hinuon ang Vaticano mismo mao man ang nipakanaog og hukom nga siya walay sala sa mga akusasyon batok kaniya.

Nakurat ang kadaghanan kay sa dihang gihimo ang pagduwa niya og tennis didto sa kaulohan giatake siya sa kasingkasing ug wa nagdugay namatay.

Ang iyang gikahinamang duwa mao ra puy hinungdan sa iyang kamatayon o basin wa pa siya magduwa iya na gyud tong adlawa. Namatay siya bisan pa man kun healing priest siya.

Apan usa sa mga binuhiang statement ni Padre Suarez mao man ang iyang pag-ingon nga ang tinud-anay nga Mananambal mao ang Ginoo nahimo lamang siyang kasangkapan niini.

Sa healing ministry ang healer mismo masakiton mao bitaw nga ang matag healer gitawag man nga wounded healer kun samaran nga manambal. Kun maghisgot kita samaran nga mananambal nagpasabot kini og pagpangangkon nga sama sa uban anaa pud ang kahuyangan pisikal man, espiritwal man, ug uban pa. Nagpasabot lamang kini nga walay hingpit ug walay exempted sa kamatayon dinhi sa kalibutang tawhanon. Si Padre Fernando Suarez ang naningkamot nga magpuyo pud sa kinabuhing balaan apan sama sa uban siya usab dunay kahuyangan kini tungod kay sama sa kadaghanan siya tawo lang pud nga dunay limitasyon. Sa maong limitasyon mas mapadayag pa nato ang Diosnong gahum.

Sa dihang gipangutana ko kun nganong nagpakahilom rako pag ayo sa dihang gitutukan ko ang krusipiho, wala koy laing naingon gawas ang pagpangangkon nga ang Dios gamahanan gyud kaayo ug kinsa ra gud kong mosuway og tugkad sa iyang gahum? Ang kamatayon ni Padre Suarez pahinumdom nga ang tanang kasinatian sa milagro dinhi sa kalibutang lumalabay mamahimong ulusahon sa kinabuhing dayon. Siya nag-una kanato ug kita ang mosunod. Kanus-a kini mahitabo, wala ta masayud.

Una  sa tanan, kini una: Your mind is not and would not grow old – Keep developing it. Buot ipasabot  nga ang atong panghunahuna o ang atong utok dili matiguwang. Di ba? So, ato kining ugmaron ug gamiton. Tingali unya hinuon og matay-an kini.  Your sense of humor is not over. Keep enjoying it. Bitaw, daghan kanato ang hingomedya, maayo kaayong magpakatawa sa uban. Gitawag sila nga life of the party. Kining atong pagka-komedyante dili kini mawala gikan kanato inigka-senior citizen na nato.

Unya,  your opportunities have not vanished. Keep pursuing it. Despite sa atong edad, gilibutan gihapon kita daghang kahigayonan, mga oportunidad sa kinabuhi. Ato gihapon silang pangitaon.

Ug labaw sa tanan, God is not dead. Keep seeking him. Usa ka awit nangutana kun ‘Natutulog ba ang Dios?” Bida sang pangutanaha. Kanunayng buhi ang Dios, naglantaw sa atong kaayohan.  Ug gikan sa Internet, ania kining mga sugyot nga kalihokan alang sa mga senior citizen,nga makapaabtik kanato. Nag-una ang Tai Chi. Matud pa: “the ancient art of Tai Chi is a useful source of exercise for people of all ages.” Nakasuway ba mo ini?

Dayon kining  mga mosunod:  Swimming. Walking & Hiking.  Gardening.  Board Games. Yoga. Painting & Drawing., ug Group Trips. Lisud ba gud ning buhaton? Usahay gud moandar man ang atong tapul, hinungdan nga magluya na  hinuon kita, pirme na lang kapuyon. Di na ganahan molihok.

Giingon nga aron ang makab-ot ang himsog nga panglawas, Be active even for thirty minutes a day. Daghan kaayo kita’g bulohaton sa atong panimalay that can keep us busy.  Ang uban kanato adunay mga kakulian sa panglawas nga lisud na ang paglihoklihok. Apan, matud pa, “Seniors with limited mobility (sama sa mga PWDs), can still enjoy a variety of activities, kay ang loss of mobility doesn’t mean the end of good times.

Ania ang ila pang mahimo:

a. Spend time reading. Bitaw. Giingon dinhi, atong kutluon: “Reading is a fantastic activity for older adults. It’s a fun way to spend time and keep the brain engaged. It can also improve memory, reduce stress, improve sleep, and delay cognitive decline.” Tinuod kaayo ni. Daghang benepisyo ang atong maani gikan sa pagbasa.

b. Explore a variety of hobbies. Daghan kaayong mga ginagmayng bulohaton nga dili kaayo makapakapoy, sama sa pagpangluto – cooking, baking, knitting crocket, indoor or container gardening, ug uban pang gimbuhaton o mga chores sa panimalay.

c. Exercise regularly. Importante kaayo ni. Otherwise, mosamot kitag katiguwang.

d. Get creative. Matud pa: “Research has found creative activities can help people who are battling chronic illness to decrease negative emotions and increase positive ones, reduce stress and anxiety, and improve medical outcomes”

e. Pagmugna og mga bag-ong lingaw ug kalihokan,  mao kini ang labing duol nga kahulogan of being creative, Sigeng galihok ug andar ang utok paghunahuna og something new, something different.

f. Spend time outdoors. Nindot  kaayo ni, kay sa kanunay maglubog lang sa balay, sige’g tutok sa kisame. Enjoy the company of others, spend some time with nature, relaxing kaayo ni ug mood boaster pa.

Usa sa mga baniog nga imahen sa Healing Ministry dinhi sa atong nasud  mao man ang pari nga si Father Fernando Suarez. Nabantog siya ingon nga Healing Priest. Gani nahimo man siyang inila ug pinangita sa nagkadaiyang mga pundok sa mga charismatic communities. Daghan ang mopahulagway kuyog niya ug daghang mga pari dinhi sa Sugbo ang nahimo niyang suod tungod kay matag tuig magpahigayon man siya og Torneyo sa Tennis.

Mahiligon ug moduwa pud siya og tennis. Daghan usab ang nibatikos kaniya ug sa iyang kapasidad. Daghang mga akusasyon batok kaniya. Daghan usab ang nibato og mga pasangil kaniya bisan gani mismo sa mga kaparian ug mga kaobispohan nga wala kauyon kaniya. Hinuon ang Vaticano mismo mao man ang nipakanaog og hukom nga siya walay sala sa mga akusasyon batok kaniya.

Nakurat ang kadaghanan kay sa dihang gihimo ang pagduwa niya og tennis didto sa kaulohan giatake siya sa kasingkasing ug wa nagdugay namatay.

Ang iyang gikahinamang duwa mao ra puy hinungdan sa iyang kamatayon o basin wa pa siya magduwa iya na gyud tong adlawa. Namatay siya bisan pa man kun healing priest siya.

Apan usa sa mga binuhiang statement ni Padre Suarez mao man ang iyang pag-ingon nga ang tinud-anay nga Mananambal mao ang Ginoo nahimo lamang siyang kasangkapan niini.

Sa healing ministry ang healer mismo masakiton mao bitaw nga ang matag healer gitawag man nga wounded healer kun samaran nga manambal. Kun maghisgot kita samaran nga mananambal nagpasabot kini og pagpangangkon nga sama sa uban anaa pud ang kahuyangan pisikal man, espiritwal man, ug uban pa. Nagpasabot lamang kini nga walay hingpit ug walay exempted sa kamatayon dinhi sa kalibutang tawhanon. Si Padre Fernando Suarez ang naningkamot nga magpuyo pud sa kinabuhing balaan apan sama sa uban siya usab dunay kahuyangan kini tungod kay sama sa kadaghanan siya tawo lang pud nga dunay limitasyon. Sa maong limitasyon mas mapadayag pa nato ang Diosnong gahum.

Sa dihang gipangutana ko kun nganong nagpakahilom rako pag ayo sa dihang gitutukan ko ang krusipiho, wala koy laing naingon gawas ang pagpangangkon nga ang Dios gamahanan gyud kaayo ug kinsa ra gud kong mosuway og tugkad sa iyang gahum? Ang kamatayon ni Padre Suarez pahinumdom nga ang tanang kasinatian sa milagro dinhi sa kalibutang lumalabay mamahimong ulusahon sa kinabuhing dayon. Siya nag-una kanato ug kita ang mosunod. Kanus-a kini mahitabo, wala ta masayud.

Hangtud dili makadiskubre og epektibong bakuna batok sa novel coronavirus ang mga batid sa medisina sa kalibotan miingon magpabilin kining hulga sa panglawas sa katawhan, kauban sa maapektohan niini ang ekonomiya sa mga nasud nga naigo.

Ang Pilipinas usa sa mga kinaham nga duawon sa mga turista gikan sa nagkadaiyang bahin sa kalibotan, usa sa mga kinadaghanang turista niini nagagikan sa mga nasud sa Asya sama sa South Korea, China, Japan, Hong Kong ug mga nasud gikan sa Europa ug Amerika.

Apan niining outbreak sa nCoV, dali kaayong nikubos ang gidaghanon sa mga tourist arrivals sa nasud.

Apil sa nakabatyag niini ang Cebu tungod kay usa sa mga sentro mga patigayon niini konektado sa turismo.

Ang outbreak didto sa China nakaapekto sab sa mga silingang mga nasud kansang mga tawo nga gustong mobiyahe padung dinhi. Tungod sa maong outbreak, otomatikong apektado ang kita sa mga airline companies, mga establisamento sama sa mga hotel, kan-anan, retail ug souvenir shops, mga travel ug tour agencies, mga tourist transport services, ug bisan ang mga casino.

Gumikan kay daghang mga flights ang gikanselar, ilabina kadtong direkta gikan sa China ug sa administrative regions niini sama sa Hong Kong ug Macau. Karon, bisan gani ang mga pasahero sa mga flights gikan sa ubang nasud bisan walay kaso sa nCoV gikinahanglan sab nga mopaubos sa makuting proseso.

Tungod niining hulga sa panglawas ug ang mga kahasol gumikan sa paghigpit sa mga tugpahanan ug pantalan, makapawala og gana sa mga turista ang pagduaw sa Pilipinas ug ubang mga tourist destinations sa Southeast Asia. Ang China maoy ikaduha sa adunay kinadaghanang tigbisita sa Pilipinas sunod sa South Korea. Sa miaging tuig, sobra 1.5 milyones ka Chinese ang nibisita dinhi. Apan tungod sa outbreak daghan ang wala na modayon ug kadtong nangabot dinhi gipapauli.

Nangahulogan kining napagan ug nahanaw usab ang oportunidad sa patigayon sa turismo dinhi sa nasud.

Nagkapuliki pa gani ang Department of Health (DOH) sa pagsubay sa mga pasahero sa tulo ka ayroplano nga nasakyan sa duha ka Chinese nationals nga nakaduaw sa Sugbo ug Negros Oriental sa wa pa mapamatud-i nga natakdan sa Wuhan coronavirus sa Manila, napun-an na sab ang ilang gimbuhaton.

Kinahanglan na sab nilang subayon sa labing daling panahon ang mga pasahero nga gikauban sa ikatulo nga natinong natakdan sa bag-ong kagaw: 60 anyos nga babayeng Chinese national nga nitugpa sa Mactan Cebu International Airport (MCIA) sa wa pa moduaw sa Bohol.

* * *

Nahibaw-an sa DOH nga pulos taga Wuhan ang tulo, pulos niagi sa Hong Kong ug nagligas lang og usa ka adlaw pag-abot sa Sugbo: Mas una ang ikatulo nga nitugpa niadtong Enero 20, usa ka adlaw human sa Piyesta Senyor, ug nisunod pagtugpa ang duha niadtong Enero 21.

Hinaot nga human nabisto sa Senado ang pagpabaya sa DOH sa pagsubay sa 331 ka pasaherong gikauban sa duha ka Chinese nationals (50 ray ilang natultolan), mas matinud-anon na silang moila sa mga pasahero nga posibleng nakaduol ug natakdan sa ikatulo.

* * *

Gitagalan ni Health Secretary Francisco Duque III ang mga tagduma sa Epidemiology Bureau sa DOH og duha ka adlaw sa paghingpit sa contact tracing sa kaubang mga pasahero sa duha ka Chinese nationals. Kon mapakyas sila, nipasidaan si Duque nga may manligid nga mga ulo.

Gipaabot hinuon nga mas paspas nang matuman ang tahas kay nitabang nang kapolisan. Kinsa nangayo nag listahan sa mga pasahero nga nakalingkod sa upat ka lumbay sa atubangan, luyo ug kilid sa tulo ka natakdan nga Chinese nationals.

* * *

Mahimutang na sab hinuon sa pagduda ang kamabinantayon sa DOH pagsusi sa mga pasyente nga gidudahang nataptan sa kagaw.

Kay ang ikatulong pasyente ilang gipagawas sa pribadong tambalanan sa Bohol human nakaplaging negatibo sa Wuhan coronavirus ang iyang samples nga nakuha niadtong Enero 24 ug gipada sa laboratoryo sa Australia ug sa Research Institute for Tropical Medicine (RITM).

Nakalupad na siya paingon sa Shenzhen, China kuyog sa iyang kaubanan dihang gisubli pagsusi sa RITM ang lain niyang swab sample nga gikuha niadtong Enero 23 ug nakaplagan nga positibo sa bag-ong kagaw.

Sa pagsuwat ning maong lindog kaniadtong Martes sa gabii, miabot na sa 105 ang gikonsiderar sa Department of Health nga Patients Under Investigation (PUIs). Ning maong gidaghanon, 90 kanila ang naka-confined sa tambalanan samtang ang 12 gipagawas na.

Miabot na sa 425 ka mga Intsik ang namatay sa 2019 Novel Coronavirus Acute Respiratory Disease aa China, usa sa Piilipinas ug usa sa Hong Kong. Ingon ani ka paspas mopatay ang mikuyanap nga virus.

Sa gipahigayon nga pagdungog sa Senado, nasayran nga anaa pa lamang sa napulog pito ka porsiyento ang dagan sa pagpangita sa DOH niadtong mga pasahero sa eroplano ug mga tawo nga gikauban ug gikasugat sa manag-uyab sa ilang paglaroy-laroy dinhi sa Pilipinas. Tungod niini gisaway sa Senado si Health Secretary Francisco Duque III gumikan sa kahinay sa iyang opisina sa pagpangita sa mga nakauban sa duha ka mga insik nga nagpositibo sa coronavirus.

Gipasanginlan ni Secretary Duque ang mga tagdumala sa mga eroplano tungod sa pagdumili niini sa paghatag sa listahan sa mga pasahero sa eroplano nga gisakyan sa manag-uyab nga nagpositibo sa Corona Virus. Apan gipanghimakak sa mga nagpalupad og eroplano ang pasangil ni  Duque.

Kun nagdumili ang airline company sa paghatag sa listahan sa mga pasahero nga sakay sa ilang eroplano gikan sa Hong Kong, nganong wala man magpakitabang si Secretary Duque sa Department of Transportation? Nganong wala man siya magpakitabang sa Department of Foreign Affairs mahitungod sa pagpugong sa pagsulod sa mga insik dinhi sa nasud?

Atol sa pagdungog, nakita sa mga senador nga sama sa gisulo ni Secretary Duque ang pagsulbad sa suliran sa coronavirus. Wala siya magpakitabang sa ubang ahensiya sa gobyerno ug wala magpugos sa iyang mga tawo sa paglihok hinungdan nga nahitabo ang pakyas nga liderato ug komunikasyon.

Taliwala sa nag-alintabo’ng balita bahin sa duha ka kumpirmadong kaso sa novel corona virus, gibasol karon ni Health Secretary Francisco Duque III ang PAL ug Cebu Pacific nga mao kuno’y hinungdan sa kalangan sa pagsubay sa mga tawo nga natandang sa virus sulod sa maong mga flight tungod sa pagmakuli sa mga airlines paghatag sa contact details sa mga pasahero.

Isyu man unta kini sa panglawas busa motuyhakaw unta ang ulo sa liderato sa DOH aron mangulo pagresolbar niining mga butanga. Apan sama sa ilang tambag nga magpunay lang og panghunaw aron di matakdan sa corona virus, nanghunaw usab ang DOH sa ilang kaakuhan aron di mabasol niining maong kapalpakan.  Gidamay pa gani ang uban.  Lihay pa more!

Gidili na paghalok
Miawhag karon ang mga kadagkoan sa Diocese sa Borongan, Eastern Samar sa mga sakop sa Katoliko’ng simbahan nga likayan lang una ang paghalok ingon man pagpahid sa ilang mga panyo ngadto sa mga rebulto ug mga imahen aron malikayan ang pagkuyanap sa novel corona virus. Buot ba ipasabot nga hasta ang mga rebulto nagdala usab ug corona virus? Wala hinuon masuta kon apil ba usab sa awhag sa diocese nga dili na usab ang katawhan pahalokon ngadto sa pari. Sakto ang gipamulong ni Jesukristo: “Pagkagamay sa inyong pagtoo”. Pag-chure mo Padz uy!

Tago mga ilaga, naay inspector
Magkamulo na karon ang mga sanitary inspectors sa dakbayan sa Sugbo human momando si Mayor Edgar Labella nga susihon ang Larsian Food Complex sa may Fuente Osmeña tungod sa gikataho nga presensya sa daghang ilaga sa maong lugar.

Alang sa mayor ang kalimpyo sa maong kan-anan maoy labing mahinungdanon tungod kay pagkaon man ang baligya sa Larsian.  Wala hinuon maapil sa kamanduan sa Mayor nga sunogon ang Larsian aron mahanaw usab ang mga ilaga, kon naa man. Maayo tingale nga magdala na lang usab ang mga sanitary inspector ug mga IRING nga maoy motabang pagpanakop sa mga ILAGA. Alegre unya ang Larsian!

Nagtuyok-tuyok nga kawsa
Matud pa ni Presidente Duterte ang korapsyon sa Bureau of Customs ug sa BIR sinsilyo ra kon itandi sa korapsyon nga gibuhat sa mas taas nga antas sa kagamhanan kinsa kakunsabo sa mga adunahan, mao nga wala moasenso ang atong nasud.

Di ba nagkanayon man kanhi si PNoy, “Kung walang kurap, walang mahirap”. Sa ato pa, kon undangon ang korapsyon,  daghan ang madato. Apan alang kang PDut, ang mga mga adunahan maoy kusog mangurap.

Sa ato pa usab, kon madato na ang katawhan, modaghan na usab ang korapsyon. Mora ug nagtrokis ug nagtujok-tujok ra man ang kawsa sa duha ka Presidente. Madahaan!

Sa panahon sa krisis sama sa nasinati sa kalibutan karon tungod sa hulga sa makamatay nga kagaw gikan  sa Wuhan,China, importante ang husto ug tukma nga kasayuran gikan sa mga hingtungdang ahensiya ug opisyal sa gobyerno.

Pinaagi sa tukma nga mga kasayuran magiyahan ang publiko sa angayang buhaton ug malikayan ang kahadlok nga way basihanan. Kini tungod kay ang pagkatap sa dili tukma nga mga kasayuran mamahimong hinungdan sa kalisang sa publiko nga moresulta sa kaguliyang ug pagpahimulos sa mga mapahimuslanon.

Apan tungod sa dili husto nga paggamit sa teknolohiya nahimong usa ka dakong babag ug hagit karon dili lang sa gobyerno kon dili lakip na sa mga sakop sa media ang pagpaabot sa tukma nga kasayuran.

Ang teknolohiya mipagamay sa kalibutanong kumonidad. Pinaagi sa social media dali ug paspas kaayo ang pagkuyanap sa impormasyon, apil na ang peke nga mga kasayuran.

Ug subo nga hunahunaon nga niining bahina, gilupig ang mga sakop sa media ug ang mga ahensiya sa gobyerno sa mga tigpakatap sa sayop nga mga kasayuran mahitungod sa sakit nga dala sa novel coronavirus (2019-nCoV).

Pruweba nga mas daghan ang mituo  sa mga sayop nga kasayuran mahitungod sa nCoV mao ang reaksiyon sa publiko human gikumpirmar sa Department of Health ang unang kaso dinhi sa Pilipinas niadtong miaging semana.

Midagsa ang mga tawo sa mga tindahan og facemask nga miresulta sa pagkuwang karon sa supply. Ang mga mapahimuslanong negosyante mipaburot og maayo sa presyo ug bisan klarong gipahimuslan, dili igsapayan sa kadaghanan ang mahal nga presyo sa pagtuo nga sila kapanalipdan gikan sa sakit.

Kun nagsusi ug naminaw lang ang maong mga tawo sa tukmang kasayuran mahitungod sa nCoV, ilang masayran nga dili kinahanglang makig-ilog sila ug mopalit sa mahal kaayong face mask.

Ang epektibo nga panagang gikan sa makamatay nga kagaw mao ang kanunay’ng pagpanglimpiyo sa imong kaugalingon. Batasana ang pagpanghunaw ug gamit og alcohol.

* * *

Laing subo ka kamatuoran mao ang kainutil sa atong gobyerno pagbadlong sa mga mapahimuslanon. Bisan klarong gipaburot na ang presyo sa facemask, way konkretong lakang nga gihimo ang Department of Trade and Industry ug ang lokal nga kagamhanan sa dakbayan sa Sugbo pagsanta niini.

Kun wala pa pangutan-a sa media si Mayor Edgardo Labella sundon ba niya ang gihimo ni Manila Mayor Isko Moreno pagsikop ug pagtrangka sa mga tindahan sa mga mapahimuslanong negosyante, wala moluwat og hulga ang mayor.

Dili pa hinuon uwahi ang tanan,  apan hinaut nga dili kutob lang sa laway ang bahad sa mayor.

Nalipay ko kay nag-operation ang mga sakop sa Cebu City Transportation Office (CCTO) kagahapon sa buntag batok sa mga motorsiklo nga nagpunsisok sa karsada atubangan sa Lahug Elementary School ug sa dapit sa JY Square.

Resulta, daghang motorsiklo ang ilang nasakmit kay nasakpan nga ang mga nag-drive walay lisensya ug ang uban walay mga rehistro. Ambot ngano ning uban nga magpadagandagan man sa ilang sakyanan nga way rehistro ug wala sila’y lisensya?

Miipon ko sa mga driver sa habalhabal dapit sa JY Square nga nagpundok kay nahadlok nga madakpan. Wala sila masayod nga sakop ko sa Cebu City Traffic Management Board.

Ang uban kanila, migamit na sa mga motorsiklo nga bag-o pa nilang napalit ug wala pay rehistro.

Ang uban sab kay nangahadlok nga madakpan kay nagsul-ob ra og sinelas, samtang ang uban nagtago-tago kay ang ilang mga motorsiklo kuwang sa gikinahanglan nga kagamitan, sama sa side mirrors.

Ako silang gisultihan nga motuman ra gyud unta sa balaod.

Dili man kamo parahon sa mga traffic enforcer kon makita nila nga sa inyong bayhon wala mo’y kalapasan, ug ang inyong motor kompleto ra sa mga himan.

Niagi man ko sa Lahug kagahapon sa buntag apan bisan og wala sila makaila kanako, kay nag-helmet man ko, wala ko nila paraha kay ang akong motor kompleto man ug makita nila nga wala ko mahadlok kon ilang parahon.

Apan kon nahitabo pa nga gipara ko sa mga traffic enforcer, wala man ko nila mailhi, ipakita ra nako ang akong lisensya ug ang rehistro sa akong sakyanan.

Apan diay awhag nako ni ma’am Alma B. Casimero nga kanunaya ang paghimo og operation kay aron maanad ang mga driver nga mahadlok sila mo-drive kon dili motuman sa balaod.

Sakit kaayo ang gisulti sa usa ka netizen diha sa Facebook kay samtang gidayeg niya ang CCTO sa paghimo og operation, apan ang nakadaot lang kuno kay mo-operate ra ang CCTO kon masul-an.

Palihog Ma’am Alma, maghimo ta og strike force nga estriktong manakop sa mga driver nga makahimo og kalapasan sa mga lagda sa tukma nga pagmaneho og sakyanan.

Usa niini kanang mga driver nga panahon sa gabii dili mopasiga sa ilang suga ug daw multo ang ilang sakyanan nga magdagan sa karsada nga kuyaw kaayo makaaksidente.

Kaniadto sa bata pa ko dunay gitawag og Operation Kilum-kilum nga gitumong aron pagpanakop sa mga magpadagan sa sakyanan nga pundir ang suga, ug labaw na kadtong dili mopasiga sa suga.

Ang balaod mao nga “half hour before sunset” kinahanglang mopasiga na ang driver sa suga sa iyang gimaneho nga sakyanan.

Nindot paminawon ang pasalig ni Health Secretary Francisco Doque nga kayang pugngan sa Pilipinas ang pagkatap sa novel coronavirus (2019-nCoV) nga gidasonan sab sa representante sa World Health Organization dinhi.

Dili naman sab hinuon karon pa kini nahitabo sa Pilipinas nga nahulga sa corona virus kay kaniadto duna man say outbreak sa Severe Acute Respiratory Syndrome (SARS), MiddleEast Respiratory Syndrome coronavirus (MERS-CoV) ug uban pa.

Ang pasalig ni Doque iyang giluwatan atol sa gihimong Senate hearing nga gipatawag kagahapong adlawa. Tinuod may kapabilidad ang Pilipinas pinaagi sa pagkontrol sa pagkatap, apan way kapabalidad pagdukiduki aron maghimo og bakuna o tambal batok sa mga outbreak.

Ning bag-o, ang Thailand mipahibalo sa malampuson nilang eksperimento aron matambalan ang usa ka pasyenteng natakboyan og nCoV. Ug kini ilang nahimo sud lang sa pipila ka oras aron maayo ang pasyente.

Bisan wala kaayo maila sa natad sa paghimo og mga tambal ang Thailand ilang nabuhat ang wala mabuhat sa mga nag-unang mga nasud sama sa China, Amerika, Britain, France ug India nga batid sa paghimo og mga tambal.

Dinhi sa Pilipinas, bisan nalang kapabilidad pagkompirmar sa mga samples sa virus o kagaw ipadala pa sa abroad. Kun unsay resulta, kutob ra pagkontrol sa pagkatap sa sakit ang ilang buhaton.

Sa nangaging mga outbreaks ug niining bag-o nga mao ang 2019-nCoV, ang mga tinugyanan sa Pilipinas nagsalig lang sa publiko nga mokooperar sa mga protocols nga ilang gipatuman sama sa temporary ban ug self-quarantine. Laing kakulangon mao ang pasilidad, mao nga self-quarantine nalang o didto sa balay. Ang barangay health workers ug ang pamilya apil sa gitahasan sa pag-monitor kanila. Paigo ba kini?

Makadaghan na tinuod ang Pilipinas nahulga og mga corona outbreaks ug malampuson niining napugngan ang pagkatap dinhi. Apan panahon na sab tingaling mag-upgrade sa mga pasilidad, mga programa, pag-train og mga tawong manuki-duki aron magdiskubre og tambal, ug uban pa. Aron sa sunod, duna na kini kapabilidad ug di na magsalig sa ubang nasud.

Di pa ko andam nga modason sa mga pasangil nga kabahin ang atong gobyerno sa kalibotanong konsabo sa pagpahiyos sa nagpadayong pagkatap sa Wuhan coronavirus ug sa nisulbong nga gidaghanon sa mga nangasakit ug nangamatay sa China ug sa ubang kanasuran.

Ganahan kong motuo nga kon may kalangay o kakuwang man sa kasayuran sa gidudahang mga natakdan, o tinuod nga mga natakdan, o namatay sa kagaw gikan sa nagkalainlaing mga buhatan sa gobyerno ang tuyo di ang papangilad kon di ang paglikay nga ma-alarma ang katawhan o nga nataligam-an lang.

* *  *

Wa mapatin-aw ni Health Secretary Francisco Duque III hangtod karon ang kalangay sa pagpahibawo nga duna nay ikaduha nga kaso sa Wuhan coronavirus ang Pilipinas ug gani namatay ang pasyente.

Gibutyag ni Dr. Celia Carlos, tagduma sa Research Institute for Tropical Medicine (RITM), nga niadtong Sabado sa buntag nila natino nga positibo sa kagaw ang 44 anyos nga lalaking Chinese national nga gikan sa Wuhan.

Wa magdugay, namatay ang pasyente. Matod niya ang kadagkoan sa Department of Health (DOH) ang nagbuot nga niadtong Dominggo na sa udto ipahibawo ang kasayuran.

* * *

Natakdan sa katihik sa kasayuran ang lokal nga kadagkoan sa DOH. Igo lang silang niingon nga may tulo ka pasyente nang gisud ug gipanid-an sa ospital sa Dumaguete City kay nakaduol sa duha ka Chinese nationals nga positibo sa Wuhan coronavirus.

Apan gipahibawo sa kadagkoan sa Negros Oriental nga 25 sa nakaduol sa mga langyaw ang gidid-an sa paggawas sa ilang mga pinuy-anan ug lima ang gibuwag sa tambalanan kay nagpakita og mga timaan sa sakit.

* * *

Mas daghang pasahero sa mga ayroplano nga nasakyan sa mga langyaw, pipila nila wa makasuwat sa hingpit nilang address nga nalista sa mga manifesto, ang niboluntaryo sa pagpahiling sa kahimtang sa ilang panglawas tungod sa mga kompaniya sa ayroplano nga maoy nihatag sa ubang kasayuran nga gitago sa DOH:

-    Cebu Pacific Flight 5J 241 niadtong Enero 21 ang gisakyan sa duha ka Chinese nationals gikan sa Hong Kong paingon sa Sugbo;

-  CebGo Flight DG 6519 niadtong Enero 22 ang ilang gisakyan paingon sa Dumaguete; ug

-  Philippine Airlines Flight PR 2542 niadtong Enero 25 ang ilang gisakyan paingon sa Manila.

Ang akong papa mipalit og yuta . Iyang gibayran ang property in-full ug nagpirmahanay sila og Deed of Absolute Sale ug notarized kini. Apan bisan kun napalit na ni papa ang property, wa niya papahawaa ang seller ug didto gihapon kini gipapuyo sa yuta nga gipalit. Last month namatay ang seller ug human sa paglubong niini, gisultian ni papa ang mga anak sa seller nga amo nang gamiton ang property ug dapat na kini nilang i-vacate. Apan wa mosugot ang mga anak bisan kun gipakita sila sa Deed of Absolute Sale nga pirmado sa namatay ug ilang gi-deny nga gibaligya na sa ilang papa ang maong property. Unsaon namo pagkuha ang property? Daghang salamat.

Rona

* * *

Dear Rona,

Sa dihang nagpirmahanay og Deed of Absolute Sale ang imong papa ug ang seller, aduna nay transfer of ownership basi sa Article 1498 sa New Civil  Code of the Philippines nga nagkanayon nga kun gipaagi sa public instrument ang pagbaligya  sa property ang pagpirma sa Deed of Absolute Sale equivalent na sa delivery sa butang nga gipalit.  Gawas pa, notarized ang Deed of Absolute Sale sa imong papa busa aduna kini presumption of regularity.

Buot ipasabot nga dunay lig-ong ebidensya ang imong papa sa iyang pagpalit sa property ug dili kini basta basta nga mabalewala sa mga anak sa Seller. Kun dili gyud mo vacate sa property ang mga anak sa seller mamahimo kining ireklamo sa imong papa sa barangay og kon di sila masettle sa barangay, then modangop ang  imong papa sa korte. Thanks and God bless.

* * *

Atty. Divine

Alang sa inyong pangutana, ipadala lang sa Legal Corner sa Banat News sa V. Gullas St., Cebu City or email sa flores_divina@yahoo.com ug akong tubagon pinaagi sa akong column matag Miyerkules, Sabado ug Domingo.

Seguro ang uban moreak niini nga OA o overacting ilabi na kadtong mga tawo nga hilabihan ka gamay og utok ug kasingkasing nga nasanapan na sa ka praning tungod sa kahadlok sa 2019 Novel Coronavirus Acute Respiratory Disease.

Grabeng nakatamihid ug nakapanghimaraut sa uban sa mga Intsik ngano kunong nagkalat sa virus dinhi sa atong nasud.

Gani ang uban harapharapan gyud nga sawayon dili lang kadtong mga pure Chinese hasta pud ang mga murag Intsik ang nawong.

Sama sa experience sa akong asawa nga chinita kinsa miadto sa usa ka tindahan, sa pagsulod pa lang niya sa entrance naay mga tawo nga nagpadungog niya nga “hala naay corona nga nakasulod.”

Bisan og dili pure Chinese akong asawa apan nasakitan siya sa iyang nasinatian gikan sa mga tawong judgemental, unsa na kaha ang mga Chinese gyud?

Dili kalikayan nga mahadlok man gyud ta apan atong ibutang sa lugar nga dili usab kita makapasakit og tawo.

Tinuod sa China gikan ang kagaw apan wala man tuyoa sa mga Intsik nga matakdan sila. Gani sila ang unang biktima kinsa walay kasayoran nga naa na kanila ang virus nga naghulga sa ilang kinabuhi.

Maayo man nga maniguro kita sa atong kinabuhi. Apan wala sad magpasabot nga mopasakit kita sa ubang nationality aron kapanalipdan lang ang atong panglawas.

Niining krisis nga nahiaguman sa China, wala gyuy bisan usa seguro nga nipakita og simpatiya kanila ilabi na niadtong pagbuto sa NcOvi issue, pulos tanan panghimaraut.

Kong ang ubang mga dapit makasinati og katalagman modayon og post sa facebook nga PRAY FOR...apan niining nahitabo karon giuna ang mga negatibong komento.

Karon ang panahon nga gikinahanglan ang divine intervention busa atong iampo ang China nga mamaayo na aron makabangon ug mawala na sa hingpit ang balatian.

Hangol ra kaayo ang uban nga ang ilang kaugalingon lang ang gipaniguro nalimtan na nga tawo usab ang mga intsik nga mobati og kasakit.

Nakasabot ako sa maampingon nga lakang sa atong mga opisyal nga gipatuman ang makatawong pagdili sa pagsulod sa mga chinese travellers sa nasud.

Si Governor Garcia maoy unang mihimo og kinaugalingong lakang nga mapugngan ang pagsulod sa virus, luyo sa limitasyon sa iyang gahum iyang gipatuman ang 14-day quarantine sa mga travellers nga mao ganiy nakabutang sa kamandoan sa presidente pag-ban sa mga tawo gikan sa dapit sa China nga naay nCoV.

Wala niya baliha ang mga pagsaway kay gipatigbabaw niya ang pagkatawo sa iyang desisyon.

Naay mga pamaagi nga dili makapdugang sa kasakit sa atong mga isig katawo.

Niining panahona atong ipatigbabaw ang atong pagkatawo kay kon dili kita makahimo niini labaw pa ta sa kagaw nga angayang likayan ug kahadlokan.

Nag-viral na usab sa social media ang usa ka langyaw kauban ang iyang asawa nga Pinay dihang gipamunit nila ang mga basura nga gipangbilin sa mga deboto kuno human sa gitambongan nga misa didto sa Pilgrim Center sa Basilica del Sto. Niño.

Makita sa video nga kuha ni Dods Milan, usa ka tour guide, ang pagpakabana sa magtiayon nga namunit sa mga plastic bottle ug uban pa nga mga basura nga gibiyaan lang human sa misa.

Pastilan walay ni isa nga nagpakabana sa pagtabang sa paghipos diin ang tanan naglumbaanay sa makauna sa pag gawas.

Sa mga deboto, ang tumong sa pagtambong sa misa mao ang pagyukbo sa Balaang Bata inubanan sa pangamuyo ug pasalamat.

Ang pagyukbo mao ang respeto ug gugma nato kang Sto. Niño apan sa gihimo nga paghugawhugaw sa balay alampoanan, asa naman ang respeto niini?

Angayan masabtan ug pamation sa mga deboto nga dili lang kutob sa linawas nga pagtambong sa misa ang giadto sa simbahan kun dili apil ang tibuok nga pagkatawo ug labaw sa tanan alang sa pagkaon sa atong kalag.

Unsaon man nato sa pagpakita sa atong gugma Kaniya kon gihimo natong basurahan ang Iyang templo?

Pila ra man unta sa pagbitbit sa plastic inig gawas o kaha ibutang sa trash bin nga anaa sa kilid kilid sa Basilica, bug-at naman lang gyud kaayo na?

Kadakong kauwaw dili lang sa mga mata sa langyaw nga nanghipos sa mga hugaw kon dili dakong kauwaw ngadto sa Balaang Niño nga maoy giyukboan nato unya ato lang hugaw hugawan ang Iyang pinoy-anan?

Maayo lang mangayo og pabor unya gamayng butang alang Kaniya dili pa gyud mahimo? Ang paglimpyo nato sa atong kahiladman sama usab sa paglimpyo nato sa mga hugaw nga anaa sa atong palibot. Cleanliness is next to Godliness, ang pagka hugawan mao ang pagka____kamo nalay sumpay.

Usa na seguro kini sa clever ug safe nga gihimo ni Governor Gwen Garcia sa iyang aksyon mahitungod sa isyu sa 2019 Novel Coronavirus Acute Respiratory Disease.

Kini ang 14 ka adlaw nga pag quarantine sa mga travelers gikan sa nasud sa China aron masiguro nga dili makasulod ug mokuyanap sa lalawigan ang gikahadlokan nga kagaw.

Apan kining maong lakang miani og mga negatibong reaksyon ilabi na sa social media diin daghan usab kaayo ang mga self-proclaimed experts kinsa mikwestyon ug mibugalbugal nganong korintinas lang ug dili man gyud ban o pagdili sa mga intsik nga mosulod sa lalawigan sa Sugbo.

Sa ka agresibo sa mga tawo gusto na nilang diktaran ang mga lokal nga kagamhanan sa paghimo sa gusto nilang mahitabo apan dili ingon niana ka sayon tungod kay duna may mga protocol nga gikinahanglan nga sundon.

Una ang isyu sa pag-ban sa mga tawo gikan sa ubang nasud iya lang sa presidente kay naglambigit na kini sa foreign policy ug international relation.

Giangkon sa gobernador nga very tempting nga moisyu siya og executive order pag-ban sa mga Chinese travelers pero mipatigbabaw ang iyang utok nga nasayod nga limitado ang iyang gahum nga mohimo sa mga butang nga iyang sa pangulo sa nasud.

Bisan pa man niini nakakita gihapon og pamaagi ang gobernador aron makalihok sa pagpugong nga makalusot ang kagaw sa Sugbo.

Dinhi gigamit niya ang utok  sa pagpatuman sa 14 ka adlaw nga quarantine sa mga biyahidor gikan sa China.

Indirectly, gidid-an na ang mga travelers nga mohapit sa atong lalawigan nga sila mismo ang dili na gustong moanhi kay i-quarantine naman sila.

Ang isyu sa NCovARD sensitibo kaayo kay naglambigit kini sa mga tawo ug relasyon sa ubang nasud apan nakalusot gihapon si Garcia tungod kay wala siya mogamit og pulong nga makapasakit sa mga Chinese sama sa “ban.”

Ang 14-day quarantine maisip nga graceful ban o a humane manner of saying “NO ENTRY.”

Angayan hunahunaon sa mga kritiko nga nahimo sa gobernador ang pagdili sa pag-anhi sa Sugbo sa mga Chinese travelers nga wala nasakitan o naka-feel nga sila unwanted visitor kay sila naman ang dili na mobisita.

Moingon ang uban nganong ang mga baboy sa isyu sa ASF gidid-an man nga makasulod sa Sugbo? tungod kay sakop pa man kini sa gahum sa local chief executive.

Kong gusto lang magpahumot ang gobernador mahimo ra niyang sakyan ang gusto sa mga tawo nga i-ban kadtong gikan sa China, apan usa ka thinking governor si Garcia nga mopatuman kon unsay sakto.

Upat ka mga tawo apil na ang tulo ka mga tinun-an sa elementary ang gidaro sa taxi kansang driver nakatulog.

Ang nakaparat kay ang mga biktima misubay mismo sa pedestrian lane nga gituyo gyud alang sa mga lumalabang.

Usa sa mga biktima ang na comatose karon sa pribadong tambalanan tungod sa ka grabeng danyos nga iyang nahiaguman.

Luoy kaayo ang bata sanglit wala gyud intawon silay ikasarang nga ibayad sa tambalanan maong dugay intawon naatiman. Ang nahitabo nagpakita kon unsa ka walay respeto ang mga driver sa pedestrian lane kay bisan anaa na magsubay ang mga biktima sa lane nga alang kanila.Walay disiplina ang mga driver dili man tanan apan kadaghanan gyud, gani ako mismo kadaghan na makasuway nga sirbatohan og sakyanan bisan nagsubay ko sa pedestrian lane.

Arogante ug walay pakialam sa lagda basta makaagi lang sila, kusog ra ba kaayo ang dagan sa ilang sakyanan.

Kung makaligis ra ba, mamasangil dayon nga wala kabantay. mamahid og salaod aron makalingkawas sa legal nga tulubagon.

Dili naman siguro angay nga ihungit ang saktong pamatasan ug disiplina.

Dili gyud makabaton og disiplina ang usa ka motorista kun tuyuon gyud niya ang pagpabadlong.

Yano ra mab ni nga hisgutanan: Tanan ta dunay espasyo ug katungod sa dalan. Kinahanglan lang ta makamao kun asa magsugod  ang atong responsibilidad ug asa kutob ang atong kagawasan.

Samtang alang usab sa mga tawo kun adunay agianan nga mas luwas angayan nga maneguro gyud sama sa Pardo nga aduna untay skywalk apan mas pilion gyud ang mas dali apan peligro. Daghan kaayo ang atong mga skywalk nga dili gyud gamiton kay kapoy kuno ang pagsaka kanaug niini.

Bahala na og kapoy basta luwas kita tungod kay kinabuhi nato ang nakataya kong makig patentero kita sa mga sakyanan.

Unta kita magpakabana sa mga lagda dili gyud unta kita masugamak sa mga panghitabo sama niini.

Kung ang Disiplina ug Respeto magkuyog seguro hapsay ra gyud kaayo.

Mao kini ang termino ni Dr. Van Phillip Baton, Medical Coordinator sa Department of Health Region 7 sa exagerated information o fake news nga mikuyanap sa social media mahitungod sa gikahadlokan nga Coronavirus ilabi na gyud ang 2019 Novel Coronavirus o NcoV.

Mipahimangno ang DOH sa katawhan nga magmatngon gyud sa mga virus dili lang sa balatian mugna sa kagaw kon dili virus sa social media nga binuhatan sa mga tawong walay lingaw nga gusto lang mohimo og kahasol o kabalaka sa isig ka tawo.

Daghan kaayo ang mga eksperto karong panahona nga murag sila na gyud ang maayong laki, all around doktor, analyst ug uban pa nga nasayod sa tanan, maayo unta kon sila insakto.

Sila ang matang sa tawo nga mismo virus sa atong katilingban kay ang ilang binuhatan labaw pa man ka delikado sanglit maghimo man og sayop nga mga impormasyon gamit ang social media platform nga daghan sad kaayong mailad.

Ang isyu sa Coronavirus seryoso kaayo tungod kay kinabuhi man ang nakataya niini busa angayan kitang magmatngon dili lang sa pagprotiher sa atong kaugalingon kondili panalipdan usab nato ang atong komunidad gikan sa posibleng panic nga mamugna tungod sa iresponsable natong pag post sa social media sa mga information nga atong nasagap gikan sa walay klaro nga source, i share dayon.

Mas dali pa nga nikatap ang fake news virus o infodemic kay sa kagaw o virus, negatibo pa ang Pilipinas sa NcoV apan positibo na kita sa kagaw sa mga hinanggaw nga kasayoran nga gikan sa mga hanggaw ug amaw nga walay mga lingaw.

Bitaw ok ra man nga mag over prepared sa ingon niini nga sitwasyon apan labawng overacting kun mag-panic na tungod kay nadala na ta sa atong kabalaka.

Sa giingon sa mga health officials mamahimong kabatokan nato ang bisan unsa nga balatian kun lig-on ang atong immune system.

Naa ra sa atong mga kamot ang taming nga dili kita mataptan sa sakit inubanan sa hugot nga pagamping.

Nakatutok tanan karon sa gikahadlokan nga Novel Coronavirus Ncov nga halos gani mapraning na ang uban sa nerbyus kay lagi hadlok mataptan.

Headlines pirme sa mga balita, breaking kanunay sa mga social media ang coronavirus maong dili kalikayan nga makamugna gyud og panic.

Ilabi na kay ang mga health officials sa nasud ug mimso sa World Health Organization man ang magsegi og pagawas sa update sa naasoyng kagaw.

Kinsay dili mahadlok nga ang mga dapit gani sa China, ilabi na ang Wuhan City diin nag gikan sa Ncov, gi-total lockdown man o walay pagawason ug pasudlon sa naasoyng dapit.

Kong magtan-aw ka sa balita murag nagtan-aw ka sa pelikuka nga makakahadlok tungod lagi sa sakit nga daling makatakod.

Apan angayan ba gyud kita nga mopakita og ingon niini nga kalisang? Ang coronavirus walay bakuna apan pwedeng matambalan ug mahimo ra ganing maayo ra sulod sa pito ka adlaw, o mahimong dili matakboyan kon lig-on ang immune sytem.

Gipangutana nako ang DOH official kon unsa ang mas makakahadlok ang coronavirus o ang dengue, ang tubag mao ang dengue.

Tinuod gyud kay hangtod karon padayon ang pagsaka sa gidaghanon sa mga nataptan sa maog balatian ug daghan usab og nangamatay.

Basin baya og nakatutok ang attention sa coronavirus apan nataligam-an na ang ubang mga balatian nga dil gani matabang bisan magsul-ob og mask.

Bisan unsa ka lig-on ang immune system basta mapaakan og lamok nga nagdala og dengue segurado gyud nga mataboyan.

Mao kini ang dako ug padayon nga hulga sa kinabuhi nga dili angayang baliwalaon sa mga tawo ug mismo sa atong gobierno.

Maayong magpakabana ang tanan pinaagi sa pagpabilin nga Ncov-free ang atong dapit aron wala kitay angayan nga kabalak-an ug sa susamang higayon dili nato kalimtan ang mga kasamtangang balatian nga anaa ra sa atong tugkaran nga nangita lang og kahigayonan nga motapot sa katawhan.

Public apology ug pagkabilango ang gipangayo sa kapolisan sa lalaking nagbinastos sa Sinulog.

Nag viral ang ang video sa usa ka lalaki nga nagbutang og pintal sa iyang kamot nga gisagolan og luwa o laway dayon gipamahid sa mga tawo nga moagi sa iyang tungod.

Haum ug angayan lang nga kondenahon ang iyang gihimo nga pagbinastos dili lang sa mga nabiktima niya kon dili sa tanang mga Sugboanon ug mga bisita nga nisaksi sa kasaulogan.

Giingong taga dakbayan sa Danao ang naasoyng lalaki busa wala kini palabya sa kagamhanan sa Danao nga mohimo og aksyon batok sa naasoyng lalaki.

Gani tukion kini sa ilang session sa konseho sa mga posibleng lakang o silot nga ipahamtang kaniya.

Seguro sa naasoyng lalaki nadala lang siya sa iyang kalipay nga wala na makahuna huna nga dautan na diay ang iyang gihimo.

Nagtoo siya nga holy saliva ang iyang gipamahid sa nawong sa iyang mga isig ka tawo apan mao na kini ang naghatag kaniya og labad sa ulo.

Matod sa pangulo sa Cebu City Police Office Col. Engilbert Soriano nga andam silang moabag sa kagamhnanan sa Danao kun gikinahanglan sa pagpatagam sa maong lalaki.

Dako kining insulto sa tanan nga nagsaulog sa fiesta sa Senyor busa angayan lang nga masilotan kini.

Dili lang public apology kon dili pagkapriso gyud ang iyang matagamtaman aron makakaon og tagam.

Samtang angayan tan-awon sa kagamhanan kun angayan pa bang tugotan ang mga ingon niini nga kalingawan sama sa face painting kay dili maseguro nga limpyo ang imang ipahid sa nawong.

Dili ra gyud intawon makalikay kay huot kaayo ang karsada diin sila mag atang, wala ta kahibawo kun dunay kontaminasyon ang ibutang nila sa pintal nga makatakod na hinoon sa uban.

Usa na tingali sa challenging Sinulog celebration ang 2020 tungod sa mitumaw nga mga kontrobersya sama sa exclusivity issue sa usa ka cable based tv program nga nakigkontrata sa Sinulog Foundation Inc. bugti sa 800 mil pesos.

Napun-an pa kini sa kasabotan sa usa ka pribadong kompaniya ug SFI  nga sila lang exclusive nga makapamaligya sa ilang produkto bugti 2 milluon pesos.

Ikatulo ang clamping sa mga sakyanan nga gisupalpal usab sa mayor diin iyang gipatuman ang moratorium.

Maayo nalang kay gipangbalit-ad tanan ni Mayor Edgardo Labella human nakaani og mga negatibong reaksyon.

Hinuon dinhi nakita kun unsa ka bukas ang mayor sa pagpaminaw sa pulso sa kinabag-an.

Dili komo mayor siya, iya nalang paundayonan ang mga nasudlan nga palisiya sa iyang mga ginsakpan.

In fairness sa mayor ang mga nahitabo wala siya masayod kay kun nasayran pa niya dayon dili gyud mahitabo ang mga kontobersya.

Very clever ang lakang sa mayor nga makalusot dayon sa mga issue nga maka-jeopardize sa iyang liderato sa dakbayan kay dili lang utok kondili kasing kasing ang iyang gipatigbabaw kay kun kini ang magkuyog dili gyud siya mapahamak sa tinagalog pa.

Mas maayo unta kun dili lang kutob sa pagbali sa mga mga palisiya o kontrata kondili mas maayo kun ipasusi niya kini aron masayran unsay kasabotan duna man nga nahimo sa mga tawo sa iyang palibot.

Hinuon gipahibawo na niya nga human sa Sinulog ipasusi niya ang naasoyng mga kontrata ug dili na usab kuno subli pa nga mahitabo sa sunod nga mga selebrasyon.

Tinuod buotan si Mayor Labella ug maikogon apan angayan huna hunaon sa uban niyang mga tawo kun duna may plano nga mohimo og milagro dili gyud sila kalusot kay nbanggiitan ug utokan ang mayor nga dili mahimong maimpluwensyahan.

Tan-awon lang nila ang credentials o background niini kinsa kanhi opisyal sa anti-graft office nga wala gyud maduhig sa mga kahiwian, hinaut pa unta wala kini mausab.

Akong ipaambit ang personal nga kasinatian nga para kanako tinuod ang presensya sa Labawng Makagagahum Kinsa motubag gyud kanimo sa tanang panahon.

Niadtong Domingo gihilantan ang akong kamanghoran nga anak nga singko anyos nga si Francis John Paul, gipainom og tambalan apan gabalik balik ang hilanat.

Hangtod pagkasunod adlaw hinungdan nga gidala sa doktor ug giingnan lng obserbahan lang hangtod sa tulo ka adlaw. Sa akong kahiladman nabalaka ug gibati ko og tumang kahadlok nga basin dengue ang sakit sa bata ilabi na nga gasuka ug taas ang iyang hilanat. Mahadlok naman gud ko kung hilantan ang mga bata kay nakasinati naman akong eldest kaniadto sa balatian, maayo nalang kay giluwas sa Ginoo gikan sa peligro. Samtang taliwala sa akong kabalaka, murag down kaayo akong gibati nga dunay pagduda kun pamation ba kaha ang akong pangalyupo sa Ginoo nga daghan ra ba kaayo ko og pagkulang kay talagsa ra gani ko makasimba.

Aron mahupay ang akong kahingawa, nagpatukar ko sa youtube og Divine Mercy chaplet nga kanta ug Gosos sa Senyor Sto. Niño hangtod nga nakatulog ko samtang naggakos sa akong anak nga naunlan sa akong bukton.

Siguro nag damgo ko nga gaan kaayo ang gibati nga anaa sa lugar nga puti kaayo ang palibot.

Basin siguro sa musika nga gipatukar atol sa akong pagkatulog, apan nakamata ko nga naatol gyud sa first luminous mystery sa Rosaryo sa youtube kay padayon man ang pag play niini. Samtang nagkuha ko og body temperature sa akong anak miabli sad ko sa Facebook.  Nanglimbawot akong balhibo sa unang mensahe sa akong newsfeed nga nagkanayon “YOU ARE NOT READING THIS BY ACCIDENT. THIS IS YOUR CONFIRMATION THAT EVERYTHING IS GOING TO BE ALRIGHT. GOD IS MAKING A WAY FOR YOU RIGHT NOW”

Gikan kini sa usa ka Fb page nga dili gani nako konektado nga mi mi pop up lang sa akong newsfeed.

Nakaingon ko nga that instant gitubag sa Ginoo ang akong pangutana, gihupay Niya ang akong kahadlok.

Nakatuaw ako sa kauwaw nga gidudahan ang Iyang gugma kanako nga bisan sa mga pagkuwang Kaniya Iya gyud kong gihatagan og kasegurohan.

Salamat Ginoo nga giayo Nimo akong anak, wala lang nimo siya ayoha kun dili giayo mo usab ang akong pagtoo.

Viva Pit Senyor!

Gianunsyo ni Mayor Edgardo Labella atol sa gipahigayong presscon ang clamping moratorium o temporaryong pagpahunong sa pag clamp sa mga sakyanan nga mag parking bisan asa.

Kini ipatuman dili lang sa vicinity sa Basilica del Sto. Niño kondili sa tibook Siyudad gyud sa Sugbo.

Matud sa mayor nga magsugod ang clamping moratorium alas 10 sa gabii hangtod na sa alas 7 sa buntag.

Kini human higpit nga gipatuman sa CCTO ang clamping ordinance diin daghan kaayong mga sakyanan ang naklaman sa vicinity sa Basilica bisan pa man og kaadlawon walay gipalabat nila.

In fairness sa CCTO igo ra man pud silang naghimo sa ilang trabaho kay naa man lagiy lagda nga kinahanglang sundon.

Kun by the book, gyud ang ilang ipatigbabaw aw dili maliso ug malalis ang balaod.

Apan kun ipadaplin una nila kini ug ipalutaw ang katawhanon ilabi na sa kapistahan sa Balaang Bata nga si Senyor Sto. Niño segurado mo-consider gyud sila.

Ang tumong ug tuyo lang sa mga deboto nga makasimba atol sa kaadlawon diin ihalad ang misa nobenaryo.

Sa dakong kakugang naproblema naman hinoon sila kay giklaman naman ang ilang sakyanan.

Miani og negatibong reaksyon ang gihimo sa CCTO kay asa naman lang daw ang humanitarian consideration.

Si Mayor Labella naminaw sa pulso sa mga tawo og mimando nga ldili ipatuman ang clamping sa gilatid niya nga oras.

Apan human sa alas 7 sa buntag balik sa naandan ang CCTO kay mao lagi pud ang responsibilidad nila.

Kay kon dili nila kini himoon basin maproblema og samot sa kahuot unya sa traffic ug sa mga tawo ilabi na sa Basilica nga area.

Maayo nalang kay nihatag og window ang mayor nga luagan ang palisiya tungod ug alang usab sa pagsaulog nato sa kapistahan sa Senyor Sto. Niño.

Maisip nga dakong leksiyon alang kanato ang pagkuyanap karon sa makamatay nga 2019 Novel Coronavirus Acute Respiratory Disease o nCoV ARD nga mipatay karon og gatusan ug milandig nag liboan ngadto sa hospital sa tibuok kalibotan, ilabina didto sa China.

Niining hilabihang paglampurnas sa bag-ong klase sa coronavirus, nakwestiyon karon ang kapabilidad sa atong kagamhanan, ilabina sa Department of Health, sa paningkamot niini pagsumpo sa pagkuyanap sa maong sakit sa nasud.

Dili nato ikalimod nga kulang gayud kita sa modemong kahimanan batok sa novel coronavirus. Sa pagkakaron, wala kitay igong ekipo pagkonpirma niadtong mga pasyente nga nagpakita og symptoms sa maong sakit.

Gani, nagsalig kita sa mga hi-tech nga kahimanan didto sa Australia aron pagtino kun positibo ba ang mga pasyente dinhi. Ug mokabat pa og pipila ka adlaw ang maong proseso una nato mahibaw-an ang resulta.

Aniay sentro dinhi sa nasud nga nag-specialized pagtino sa mga viral disease. Kini mao ang Research Institute for Tropical Medicine (RITM) didto sa kaulohan. Apan kulang kini sa modernong kahimanan pagpakigbatok niining maong klase sa balatian.

Panahon na nga molihok ang atong gobiyerno paghatag og prayoridad sa atong mga medical research institution. Angay lamang nga mogahin kini og dakong porsiyon sa tinuig nga budget pag-modernize niining maong mga facility.

Niining pagtumaw sa nCoV, nasurprisa kitang tanan gumikan sa kabagsik sa maong klase sa coronavirus ug ka paspas sa pagkuyanap niini. Ug wa pay tambal niini gawas lamang sa pag-obserbar sa proper hygiene.

Hinaut nga naleksiyon kita sa paglapdos ning nCoV nga nahinayak nang mikamang sa ubang kanasuran. Tungod kay dili pa kini maoy katapusan nga miigo sa kalibotan, makapaabot kita nga aduna pay mas ngilngig nga virus nga motumaw ug mopakurog kanato.

Kini ang kasagaran natong madungog ingon nga expression sa atong mga kabatan-onan. “Sana All.” “Sana All Panggaon!” “Sana All Gwapo!” “Sana All Ambot!” Gani pakapinan pa kini og “Kuyawan!” Ug uban pang mga lingwahe nga bugtong milenyal lang ang nakasabot ug nakatugkad.

Sa akong pagpamalandong ning maong mga expressions akong nakita kining mosunod:

1. Ang kinabuhi sa tawo pangindahay sa usa ka uniformity labina kun maghisgot kita og kinabuhi nga puno kaayo sa kalisud ug mga pagsulay mao nga makaingon kita og “Sana All Hayahay!”

2. Ang dili pagkakontento sa bisan unsa nga nahuptan mahimong sukaranan nga unta mamahimong collective na lang ang nabatonang hiyas sa usa ka individual mao nga moingon kita og “Sana All Gwapo, Sana All Bright!” “Sana All Gwapa!” o “Sana All sikat!”

3. Ang tinguha nga mamahimong matagad diha sa natad sa paghigugma mao man ang dugokan sa pag-ampo nga unta mamahimong tagdon ug higugmaon mao man ang nagdapit sa matag batan-on sa pag-ingon: “Sana All Panggaon!”

Apan wala gyud tingali ang moingon og “Sana All utangan!” “Sana All Bati og Nawong!” “Sana All magul-anon!” “Sana all pamaol!” Kini tungod kay allergic man kita sa bisan unsang makadaut ug sa bisan unsang dili maayo.

Mao nga ipaagi lang nato sa pag-ingon: “Kuyawan!” Expression sa panagana sa dakong posibilidad nga kita mahiagom sa bisan unsang dili maayo! “Sana All dakpon!” “Kuyawan!” Gani si Nabz nga akong higala iya man ning gihubad sa iningles og #Palpitation!#

Ambot hangtud asa kutob ang trend sa paggamit ning maong expression. Mawala tingali ni sa higayon nga wala nay problema ang matag usa ug mamahimong hapsay na ang kinabuhi? Apan ang pangutana  kanus-a mamahimong hapsay ang tanan? Kun padayong maghunahuna ang tawo padayon gihapon ang gubot tungod kay dunay mga hunahuna nga mosungag sa laing hunahuna. Bisan pa man kun madungog nato ang mga pulong sama sa “idiot.”

Tingali naghunahuna ang hingtungdan nga siya genius bisan pa man kun siya gitawag nga idiot? Dili ba smart kaayo ang salidang #Idiots kaniadto ni Amir Khan? Mao tingali nga kun dunay mga bug-at nga isyu sa  katilingban ghimo na lang silang sukaran sa mga idiotic expressions sa pipila nga ni claim nga sila dili sama sa uban?

Nagpunay na lang ko og scroll sa akong Android niining kalakiha kun unsay nahitabo sa mga latest posts sa akong mga FB friends o dili ba  kaha sa ilang komentaryo sa ubang mga posts… How SAD! (Screen Attachment Disorder) na this! Matud pa sa usa ka Psychologist.

Kini tungod kay ang actual ug real nga kalambigitan mas sakit  kaysa bisan unsang virtual mao nga alang nato mas maayo pa nga makigkukabildo in virtuality kaysa in reality.

Kay mas palabihon nato ang usa ka SCAM kaysa bisan unsang real kay ang SCAM mao man ang naghupay kanato gikan sa sakit nga kamatuoran, kay bisan tuod siya bakak gihimo niya kitang superstars sa bantawan ning mayubitong kalibutan.

Kun kaniadto nahimo kang sikat ug lingion ka sa imong kaanyag sa jeepney nga imong gisakyan ang ubo nimo makapahimo ning sikat ug angayan lamang nga nga purongpurongan ka sa Coronang Gikalisangan!

Ambut ngano nga karon pa sila nakahunahuna niini nga since time immemorial, ato man lang usik-usikan ang uwan. Karon pa sila nakahunahuna pagsawod sa uwan?

Dili ni pagpanghambug ug pagdayeg sa akong kaugalingon, nga kon moari mo sa balay, duna koy walo ka barrel naglibot sa among balay pagsawod sa uwan.     

Dugang niini, duna koy tangke gipatong namo sa damba nga may gihabogn mga tulo ka metro, sa ato pa, duol na sa sandayong ang baba niini. Amo kining gitauran og tubo paingon sa pansayan. Meaning, sa ting-uwan, uwan ang among i-flush sa CR.

Ug ting-init, wa mi problema pagpamubo sa mga tanom. Ug ang ulan usab ang among gamiton pagpanglimpiyo sa mga sakynan. Sa ato pa, wa kaayo mi gasto pagpa-car wash.

Kon mao kini ang buhaton sa mga dagkong establishment, sama sa mga mall, mga hotel, mga condo, ug mga dagkung kan-anan, kadaghang tubig nga atong ma-save, ug dili na unya magkapuliki ang MCWD  pag-supply sa tubig. Ngano man nga sa mga dakong disyerto, wa man ta makadungog nga nagnihit sila sa tubig? Unya, kita nga gilibutan sa kadagatan, kasapaan, ug mga tubig gikan sa ilawom sa yuta, nagnihit man sa tubig?

Nagkadaghan ang nanginahanglan sa tubig. Nagpadayon ang pagtukod sa mga dagkong istraktura, di ra ba makontento og tag-20 o tag-50 lang ka andaana. Habog na gyud kayo.

Sa usa lang ka 50 ka andana nga building, pila man ka volume sa tubig ang gikinahanglan niini matag-oras?

Nalipay kita, bisag late na kaayo, nga ang Cebu City Office of the Building Official (OBO) giingon nga ilang istritktuhon ang pagpatuman sa rainwater conservation policy.

Matud ni Architect Florante Catalan, OBO chief, “OBO is strictly enforcing the policy. The office does not release building permit if the establishment’s building permit application does not include water reservoir, and it does not issue occupancy permit if the building lacks the actual water catchment system.”

Duna diay tay ordinance bahin niini, ang City Ordinance 2103 o ang Rainwater Conservation Ordinance. So, ang pagpatuman maoy kuwang. Don’t tell me, ako ray nagtuman niini, although inosente akong nagtuman kay wa man ko mahibawo that there’s such an ordinance. Natukod ang among balay way back in 1987, wa pa ang city ordinance. 

Si Mayor Edgardo Labella mimando pagpatuman sa City Ordinance 2103 nga napasar niadto pang 2006, “which required all establishments, including subdivisions, commercial, industrial, institutional, government offices and projects that cost over P250,000, to put up rainwater catchments.”

Wa sad hinuon ko mahibawo kon natuman ba nako ang mga requirements pagtukod sa rainwater catchments, minamao-mao ug pinasagad lang ang ako, basta makasawod lang mi’g uwan.

*  * *

Naglaraw ang dakbayan sa Sugbo pagtukod og mga alternative roads sa mga barangay sa kabukiran. Kinahanglanon kaayo ni.

Sa among pagduaw sa mga mountain barangays pakigkita sa mga kapunongan sa senior citizens, among nasinati ang pagtuyok-tuyok sa kadalanan una kami makaabot sa among padulngan nga barangay.

Kon matukod na kining maong mga alternative roads (four lanes kuno) sa mga mountain barangays nga dili na unya kita magtuyotuyok una kita makaabot sa atong tuyo,  maka-decongest usab kini sa trapiko sa mga main thoroughfares sa dakbayan.   

Sagad sa mga upper floors sa mga public market building, wala gyud kapahimusli sa kagamhanan tungod kay walay ganahan nga moabang. Ang rason mao nga maalkanse sila kay walay mamalit didto sa taas.

Ang Unit 3 sa Carbon Public Market dunay second floor, apan wala gyud kaayo kini kapahimusli. Gihimo ra kini nga bodega sa mga naninda sa Carbon.

Ingon usab niini ang sitwasyon sa Taboan ug T. Padilla markets, ug bisan na sa Lahug public market.

Dugay na kaayo nga gitan-aw nako kining mao nga isyu ug naghunahuna ko pagpangita og maayong pamaagi. Sa akong programa sa radyo DYLA, giimbitar nako ang chairman sa CEMVEDCO.

Si Erwin Gok-ong nga maoy labaw’ng opisyal sa Cebu Market Vendors Cooperative mihatag og ideya nga mahimong kapahimuslan ang ikaduha, ug bisan na ang ikatulong andana sa mga public market.

Pananglit, ang ikaduhang andana maoy patindahan sa mga namaligya og pagkaon, apan kinahanglan nga wala gyuy tugotan nga makapaninda og pagkaon sa silong.

Sa ato pa, kadtong gustong mokaon, mapugos gyud sila pagsaka sa second floor. Husto baya kaayo ang ideya ni Erwin Gok-ong ug kon ako pa ang mayor, himoon nako ni.

* * *            

Ang laing problema diha sa Carbon nganong dunay uban nga dili ganahan nga anha mangompra, mao ang kasamok ug ang kakuyaw nga mabiktima ka sa mga badlongon sa katilingban.

Kabahin sa kasamok diha sa Carbon district, gikan sa Magallanes Street paingon na sa Carbon Market, ang in-charge sa pagpanglimpyo sa mga aseras mao ang Market Operations Division.

Sa ato pa, kon ang mga aseras hugaw gani kay gihimo lang ni nga tam-okanan sa mga lantay nga gigamit sa negosyo sa pipila ka tawo, ang angay’ng basolon mao si Atty. Junil Matugina kay siya man ang hepe sa Office of the City Markets.

Pero tan-aw nako, tungod sa katalawan sa pipila ka sakop ni Matugina, dili sila makapatuman sa balaod ug pag-implementar og hawan nga Carbon public market.

Unsaon, kon hulgaon sila mahadlok na man. Iya kining gibutang sa social media nga gitabangan kuno’g kulata ang iyang sakop nga mibadlong sa mga tag-iya sa daghang lantay nga gibutang diha sa mga aseras.

Gikan niadto, ang iyang mga sakop mahadlok na kuno mamadlong kay basin og sila na usab ang makulatahan. Pastilan, kon kining batasana ang magdaghan, dili gyud kita makaangkon og kahapsay sa Carbon.

Bahin sa pagsumpo sa mga badlongon, gitug-anan ko ni Erwin Gok-ong nga midestino sila og mga tawo nga motabang aron mabadlong ang mgamangunguot ug mga snatchers.


ear Tito Miguel,

Ganahan gyud ko sa imong tinambagan Tito Miguel, taod-taod na unta ko gusto magpadala nimo sa akong suliran.

Maulaw man gud ko, hangtud nga nakabasa ko sa imong mga tambag sa akong friends nga nagpadala pud sa ilang mga problema sa una.

Ako diay si  Maribel, 24 years old ug nagtrabaho isip call center agent.

Naa nako uyab, si  Kurt  ug nag-work isip manager sa usa ka fast food chain.

Kapin na sa tulo ka tuig ang among relasyon.

Ang problema nako karon Tito Miguel, nakigbarkada si Kurt og mga adik.

Naguol ko ba kay basin madala siya sa bisyo sa iyang barkada.

Kapila nako gisultian si Kurt nga undangan na ang pakig-uban sa iyang friends nga adlik apan iyaha ra kong baliwalaon.

Ang ending ani,giingnan ko sa barkada ni Kurt nga kontrabida kuno kay ko ug arte kuno kay ko sa akong uyab.

Posibleng makaingon ka Tito Miguel nga simple ako problema apan grabe jud akong pag-ugtas.

Daghang salamat daan Tito Miguel ug magpatambag ko unsa akong buhaton.

Maribel,

Dunay mga tawo nga kun imong diktahan, samot magdumili og away inyong kapadulngan. Usba imong pamaagi, inay nga ipalayo nimo imong uyab sa iyang barkada, awhaga siya nga tabangan sila unsaon pagbiya sa maong bisyo.

Dayga iyang pagka maunongon sa iyang mga higala, apan hagita nga kinahanglan ang maong pag-unong mohatod nila ngadto sa katarong, mao ni dapat iyang misyon.

Ayaw supaka iyang pakighigala nila, apan pahimangnoi asa ra taman iyang pakisama.

Kinahanglan dili siya moapil paggamit sa ginadiling droga, o mokunsinti nila paghatag o pahuwam og kuwarta. Ipadayag ang imong kaguol nga basin sa sige niya’g sikit sa iyang mga amigo, iyang kahimsog ug kaluwasan makompromiso, kuyaw nga apil siya makalaboso. Apan ang pahimangno isulti kausa lamang, ayaw balik balika kay mawad-an kini’g balor ug puwersa.

Karon kun di niya tabangan og reporma iyang mga barkada, kinahanglan naka moisa sa alarma. Ang pag kunsinti sa dautang buhat senyales nga dili siya tiunay nga higala nila. Sa laing bahin, ikaw magpadayon sa tanang kabalaka nga sigurado mohulip sa imong kalipay kuyog niya. Tingali angay na kang mangutana kun ang imong kaguol gihatagan ba niya’g importansya ug pagpakabana. Kay kun mas importante niya iyang pakisama sa mga higala labaw sa imong pagbati ug lehitimo nga kabalaka, pangitaa asa ka dapita sa iyang plano alang sa kaugmaon ninyong duha.

Lanie Dayapan: “Mapul-an ra gyud ang tawo kadugayan, busa  paglipay og maayo ron, kay biyaan ra gihapon ka sa imong iyab puhon.”

Yina  Blake:  “Seryoso lagi siya sa inyong relasyon, pero mahupas ra na kay dali ra siya matintal sa uban.”

Carica Zaret: “Dili na angayan balikan ang ex, basura ra na sa imong kagahapon.”

Eds Jerome: “Sa una, gipangandoy ra ta ka, pero karon,  naangkon na ta ka  ug resulta kini sa pagpaningkamot nako og diskarte diha kanimo.”

Kurt Prince: “Sa pagsulod og relasyon, utok maoy unang gamiton, ulahi ra nang kasing-kasing.”

Darlo Dys:  “Tipik na lang ka sa akong kagahapon.Salamat sa tanan.”

JN Nica: “Nagmahay ko nga gibiyaan ta ka , napunta na hinoun ko sa wala’y ayo.”

Risa H.:  “Kalit lang ka namiya, maayo hinuon, kay naay nipuli nga mas labaw pa nimo.”

Barkley Lana: “Nagkayo  ang imong kinaiya  nga mura’g  baga, maypa hunongon na nato ang atong relasyon.”

Nicole Desma: “Mura man kag hanap og panan-aw,   wala makabantay sa akong kaguwapa.”

Apol Chael: “Dili man unta ka hitsuraan, pero nabihag man nimo ang akong kasing-kasing.”-

Janice Pesan:  “Dili na kinahanglan tuyukon ang  kalibutan gumikan kay naa na ka sa akong kiliran.”

JB Arpi: “Kung dili siya ganahan nimo, pasagdi kay maabot ra ang panahon nga mogukod ra siya nimo.”

Mercy Tajan:  “Mas motoo pa ko sa akong mga higala   kumpara  sa imong mga saad.”

Mico Gihel: ”Kung nagkahanap na ang inyong relasyon,   undang na, para dili ka masakitan og maayo.”

Apera Paras: “Gikapoy nako og gukod uy, kahibalo ra ko, pasakitan ra ko nimo.”

Maica Jenson: “Wala ko magdali anang uyab-uyab, kay seguradoon nako, nga kung ako na siyang makit-an, dapat kanang forever na gyud.”

Joyme Phil:  “Wala na ka mahigugma kaniya,  sultii na lang para dili  tantong taas ang pag-ilad nimo kaniya.”

Vinz Marvin: “Crush gyud taka sa una pa, maong lipay kay ko sa dihang nagkauyab ta.”

Good morning Banat News ug sa tanang staff sa inyong newspaper! Dili gyud makompleto akoa adlaw og dili ko makabasa og Banat News labi na sa Dugos ni Eva ug Wildflower nga paborito kaayo nako. By the way ako diay si Vence 26 years old taga Alaska Mambaling usa diay ko ka Mormons. Nag-need diay ko og txtmate girl 23 to 25, ok ra single mom nga chubby kay chubby man sad ko bahala’g dili gwapa basta buotan lang dili hinawawon ug himilian kay dili baya pud ko gwapo, basta magkasinabot mi duha ug willing pud makigkita nako.

* * *

0955-5473742: Good morning sa tanang staff sa Banat News dili makompleto akong buntag kong dili ko makapalit og Banat News kay always kung gasunod sa Arangkada ni Leo Lastimosa need ko’g girl txtmate 40 pataas, taga Cebu only thank you Banat News.

* * *

0948-4445**: Hello maayong hapon Banat News pirme gyud ko mopalit og Banat News kay nindot kaayo basahon ang showbiz Hugyaw sidlak bisaya ug Kalandrakas, horoscope nga akong pagkabasahon. Tungod sa Banat News nahimamat nako akong my dear greet lang ko ni Mr. Marino salamat I’m Love more power ninyo Banat News thanks.

* * *

0926-5845514: Hello taga Banat News ug sa mga staff ganahan gyud ko mobasa sa inyong balita labi na sa Wildflower. Ako si Jake 30 years old, need ko txtmate girl, kanang buotan ug willing makigkita nako salamat and pls publish my # BN.

* * *

0912-7082714: Hi sa tanang staff sa tibuok Banat News ug sa mga bumbasa God bless you all grabe kanindot basahon ang Dugos ni Eva, manlimbawot gyud ako mga balhibo. Ngita ko txtmate girl, basin lang makita nako akoang swerte sa babaye, kanang buotan, 20 to 40 lang. Please publish my number. I’m boy salamat.

 * * *

0922-9496934: Maayong adlaw Banat News excited ko makapalit kada buntag kay ganahan kaayo ko mobasa sa istorya labi sa Tipaka sa Kagahapon, mawala gyud akong kalaay. Ako  si Sam from Lapu-Lapu, barangay Ibo. Wanted ko txtmate, girl, 20 to 30, ok ra single mother basta buotan lang ug willing makigkita tnx.

* * *

0965-8361104: Hello maayong udto sa tanang mga suki  sa Banat News especially sa inyong mga staff more power ninyo  everyday ko mobasa og kalandrakas specially sa showbiz Hugyaw sidlak bisaya need ko txtmate girl 30 pataas. Ako si Markion from Cebu, publish my number salamat daan.

* * *

0906-7910038: Good morning Banat News ganahan gyud ko mobasa sa Banat News kada adlaw ko nagsunod sa mga lab-as nga mga balita ug sports specially sa NBA. Wanted ko txtmate boy kanang buotan 55 to 60 ang edad thanks and God bless.

* * *

0955-8172013: Hello good morning to all  Banat News staff! Dili gyud ko mahimutang kung dili ko kabasa sa Wildflower ug Dugos ni Eva, kada adlaw gyud ko magpalit need ko’g txtmate girl, kanang single, bahala’g single mother basta buotan ug willing makigkita bisa’g dili gwapa basta buotan publish my number.

* * *

0955-6072578: Hi good day Banat News dili gyud ko mahimutang og dili ko kapalit og Banat News labi na sa gyud sa Dugos ni Eva ug Wildflower labaw sa tanang sa mga lab-as kaayong mga balita need ko txtmate 28 above. Ako  si Rey from Lapu-Lapu City publish my number.

* * *

Unsaon aron ma-publish imong text? 1. Kinahanglang musulti ka unsay imong paborito sa Banat News, usa pa ang greeting. 2. Ang number nga buot nimong makabaton og textmate maoy gamita pagpadala sa imong mensahe diri namo. Usa ra ka number ang pwede i-publish.  Salamat.



0932-4200559: Maayong hapon! Paborito kaayo nakong basahon ang Banat News kada buntag, dili gyud kompleto ang adlaw kung dili ko makabasa need diay ko txtmate boy 58 above.

* * *

0922-3428730: Hello maayong hapon Banat News ganahan ko mobasa sa inyong lab-as nga balita ug Kalandrakas ngita ko txtmate boy kanang single lang kay single man sad ko. Si Okaimera ko taga Cordova, 36 years old thanks.

* * *

0975-7912485: Good afternoon sa tanang staff sa Banat News makalingaw og basa ang Tipaka sa Kagahapon ako  si Carlo, need ko og txtmate girl 18 to 25, ang age please publish my number thank you daan Banat News.

* * *

0929-8485584: Good afternoon Banat News Pagkanindot sa sugilanon sa Tipaka sa Kagahapon ug Dugos ni Eva malingaw gyud ko dili gyud ko matagbaw ngita  ko txtmate girl only, 35 above more power us all and God bless.

* * *

0933-4363778: Hello Banat News maayong gabii ninyo ug sa inyong mga staff more power dili gyud mahimo og dili ko makabasa sa Kalandrakas ug Wildflower ako  si MJ, nag work sa Cebu, wanted diay ko txtmate, kanang girl, 30 pataas. Publish my number and more power us all.

* * *

0932-1675250: Hi and hello Banat News maayong buntag kaninyong mga kugihan kaayong mga staff! Malingaw kaayo kong magbasa sa inyong mga sugilanon ilabi ang Dugos ni Eva ug Wildflower makabuhi og patay basta kompleto sa rekado wanted  ko og txtmate, girl 30 to 35, ang edad, bahala’g single mother kay single father man sad ko kanang willing makigkita. Ako diay si Arman! God bless you and keep up the good work thank you BN.

* * *

0948-0226829: Hello Banat News good morning ninyo tanan diha everyday gyud ko mopalit og Banat News kay nag-atang ko’s inyong mga lab-as nga mga balita. Wanted ko txtmate girl kanang 18 to 25, kanang willing makigkita. I’m Alex diay from Pardo.

* * *

0965-0527760: Hello good evening Banat News ug mga delivery boy ninyo maayong gabii ninyo tanan kada adlaw gyud ko mopalit og Banat News kay updated kaayo inyong mga sports balita I’m Ivan diay from Mandaue merkado looking for txtmate girl, publish my #  pls thanks and God bless you all.

* * *

0922-6083658: Hello good morning all dili gyud kompleto akong adlaw kung dili ko kabasa og balita sa Banat News wanted ko og txtmate girl 29 above kanang Cebu City area lang ug willing makigkita kanang sun, tnt ug smart lang.

* * *

0995-1419704: Hello good morning Banat News everyday gyud ko mopalit kay hilig kaayo ko mo answer og Pakutaw sa Utok need diay ko’g txtmate girl 25 to 30 kanang buotan. Si Ian diay ne from Lapu-Lapu please publish my number thanks and more power us all.

Unsaon aron ma-publish imong text? 1. Kinahanglang musulti ka unsay imong paborito sa Banat News, usa pa ang greeting. 2. Ang number nga buot nimong makabaton og textmate maoy gamita pagpadala sa imong mensahe diri namo. Usa ra ka number ang pwede i-publish. Salamat.

Dear Banat News,

Maayong adlaw kaninyong tanan ilabi na sa mga suki sa Love Story.

Ako diay si Charis, 23 years old , nag-work sa usa ka coffee shop.

Duha ka bulan nako nga single. Akong last nga nauyab mao si George nga nag-work sa usa ka LGU.

Nagkaila mi niya tungod kay nagka-classmate mi niya pagka-college.

Wala nako damha nga mataypan ko ni George kay malditahon pud baya ko.

Upat ka bulan mi nga MU ang among level, hangtud nga ako siyang gisugot.

Pagsugot nako niya, diha siya nisulti nga na-crush na daw siya nako pag-una niya nga kita nako.

Gikilig ko sa iyang gisulti. Okay rapud baya si George kay grabe ka gentleman.

Siyempre , naa  gyud na ang hatud-kuha sa work.  

Apan wala nako damha, samtang nagkadugay mi, murag wala na siyay klaro sa among relasyon.

Kapila na nako siya nasakpan nga niduwa og laing girl.  Tungod kay love man nako, ako rapud siya gipasaylo.

Bisan paman nga kapila na nako siya gipasaylo, mobalik raman gihapon ang iyang pagkababaero uy.

Naabot na ang time nga ni-surrender nako ug wala nako nagpadala sa iyang mga sorry.

Nilungtad og tulo og ka tuig ang among relasyon. Ganahan siya makigbalik apan wala nako nisugot. Naluoy ko sa akong kaugaligon, dili nako magpadala niya.

Dunay laing lalaki ang nidiskarte nako karon. Kauban rapud nako siya sa work . Pagkahibalo sa akong ex nga dunay laing lalaki ang nidiskarte nako karon , magsige na siya og samok-samok nako apan dedma gihapon ko niya.Pasensya nalang, apan  dili nako magpauto-uto sa lalaki nga babaero kaayo.

Manghinaot lang ko nga tarong kining bag-o nga nidiskarte nako karon.  Dili dayon ko magpadalos-dalos sa akong desisyon. Maniid una ko sa iyang batasan para dili ko magmahay sa umaabot nga mga adlaw.

Request ko sa lyrics sa Binalewala by Michael Dutchi Libranda.

Hi Charis! Thank you so much sa imong LOVE STORY! Paabuta ugma puhon ang imong request

Dear HUGYAWnatics, aduna ba kamo’y LOVE STORY? Suwata ka na ug ipadala pinaagi sa pag-like sa atong bag-ong Facebook Page: Banat News Hugyaw (BNH). I-like ang atong page daan, unya i-private message ang imong LOVE STORY. Ayaw lang i-abbreviate  aron matarong og basa.

Mahimo sab nga pinaagi sa snail mail. Ang atong address mao kini: Love Story  C/o Banat News

Ako diay si Omar , 25 years old , taga Barangay Tisa, Cebu City.

Nag-work ko karon isip manager sa usa ka fast food chain.

Naa nako’y uyab nga maguwang kaayo og edad nako.

Siya si Cricsa , 38 years old ug usa siya  ka doctor.

Tinoud gyud ang giingon nga age doesn’t matter. Love kaayo nako si Dra. Cricsa.

Naa na’y anak si dok sa una niya nga uyab.

Ang akong problema karon Tito Miguel, dili man ganahan ang iyang anak nako.

Nag-edad og 15 anyos ang iyang anak nga babaye ug vocal kini nga babag siya sa among relasyon sa iyang inahan.

Magpatambag unta ko nimo Tito Miguel kun unsa ang angay nako buhaton aron anam-anam ko nga madawat sa anak sa akong girfriend nga doktora.

Daghang salamat.

Omar

* * *

Omar,

Inay nga ang pagpaduol sa bata imong pugson, mas maayo iyang pagpalayo imong sabton. Natural sa bata ang magdumili nimo kay una sa tanan, dili ikaw iyang namat-an nga amahan ug bana sa iyang inahan.

Nahadlok siya nga iyang naanda’ng atensyon gikan sa iyang inahan makuhaan, ug tingali nagduda siya sa imong intensyon tungod sa inyong diperensya sa pangidaron.

Ipakita sa bata unsa ka tiunay imong pagmahal sa iyang inahan. Sa pagka karon diha lang sa ka taman. Ayaw isuksok imong kaugalingon nilang duha kay ang imong relasyon limitado pa ngadto sa iyang inahan. Inig labay sa panahon, makita ra gihapon niya imong kaligdong.

Kun pananglit sa kadugayon di gihapon ka niya dawaton, pasagdi lang gihapon.

Apan pagpabilin nga andam ug tagana ka mohangop kaniya kun itugot sa sitwasyon nga siya kanimo mopaduol. Kay samtang nagpadayon mo sa relasyon sa iyang inahan, duna gyu’y higayon nga ikaw iyang sangpiton. Inig abot sa maong panahon, kalma lang gihapon, ayaw pasobrahi’g sikit, ang paglambo sa inyong relasyon dili angay ipakalit.

Itugot nga ang panahon kanimo maoy mopaambit, kay kaning matang sa problema ugma maresolba ra’g iyaha. Wa ka kahibawo nga ugma damlag, ang mobalibad pagpaduol sa bata ikaw na mismo kay kamo sa iyang inahan nagkadisgusto. Kun ugaling inyong relasyon moabot sa utlanan, wa’y pulos imong pagpamugos sa anak kansang inahan dili ikaw ang nakapamabdos.

Tito Miguel

* * *

Alang sa inyong mga suliran nga buot ninyong patambagan kang Tito Miguel, -i-like ang Banat Hugyaw ug Banat News fb pages aron adto ninyo kana ipadala ug mogawas kini matag Lunes ug Biyernes.

Dear DJ Jacky G.,

Saputon kaayo ko anang pangutana nga “Kanus-a ka magminyo?”  Nganong di man sila mutuo nga di gyud ko ganahan magminyo?  Sayop ba diay nga wa na sa akong mga plano? —Maritess

Dear Maritess,

Of course not.  It’s just that people expect people to behave a certain way.  If you go against the norm, it ruffles some feathers.  Let their feathers be ruffled, let them raise their eyebrows.  Pasagdi.  Marriage is a choice, not a necessity.  In time, your circle will come to realize nga mao gyud nay imong gusto.  Nga tinuod gyud nga di ka ganahan magminyo.  Mo- undang ra lagi na sila’g pangutana.

* * *

Kun gusto kang ma-feature sa DDJJG, i-like akong FB fanpage ug i-private message imong problemasa:  www.facebook.com/djjackyg  and follow me on IG& Twitter.Just search “djjackyg”. Mapaminawan ko ninyosaradyomatag 9-11am, Mon-Fri sa MOR 97.1 LupigSila! For Life

Hello Banat News maayong hapon ako diay si Joseph, makalingaw gyud kaayo basahon ang Banat News ilabi na kining Wildflower. Mangayo  ko txtmate girl kanang willing makigkita kung magkasabot akong pangasaw-on nako 40 paubos salamat and God bless us all.

* * *

0905-8062460: Good evening Banat News ganahan kaayo ko mobasa og mga balita ug sports ilabi na ang Wildflower ug Dugos ni Eva. Ako  si Lyn Rosales taga Canduman, wanted ko txtmate boy, kanang buotan ug willing makigkita.

*  * *

0965-8593493: Maayong buntag Banat News paborito gyud nako basahon ang editoryal, Arangkada ug ang sports. Ako diay si Leo from Barili, need  ko txtmate kanang gay nga girlie ang dating ug buotan. Salamat, publish my number Banat News God bless ninyo tanan diha.

* * *

0939-5210211: Good day mga sir ug specially sa Banat News staff ug mga suki ninyo dili ko mahimutang ug dili ko makabasa sa Intimate Moments Dugos ni Eva ug showbiz Hugyaw sidlak bisaya need  ko txtmate, boy 28 to 40 years old, kanang buotan ug willing makigkita.

* * *

0905-0881226: Good morning Banat News excited ko makapalit og Banat News kada buntag kay ganahan ko mobasa sa istorya labi na sa Wildflower ug Tipaka. Mawala gyud ako kalaay ako diay si Sam taga Ibo Lapu-Lapu Need ko txtmate, girl 20 to 30. Ok ra single mother basta buotan lang daghang salamat Banat News.

* * *

0922-6083658: Hello good morning dili gyud kompleto akong adlaw kung dili ko kabasa og Banat News kay nice basahon inyong mga opinion section ug showbiz balita Hugyaw sidlak bisaya wanted ko txtmate, girl 29 above. Kanang taga Cebu City ra ug willing makigkita.

* * *

0932-4274755: Good morning sa tanang staff sa Banat News ganahan kaayo ko mobasa sa inyong column labi na sa sports, Intimate Moments ug Wildflower ug Kalandrakas ngita ko’g txtmate girl 30, kanang sun user only thank you and God bless us all.

* * *

0942-4180963: Good morning Banat News matag adlaw gyud ko mopalit og Banat News aron ko makahibalo sa mga lab-as nga balita sa palibot ug ingon man sa Pulongbay need ko txtmate girl 42, pataas kanang biyuda kanang buotan ug kasaligan. Si Jeff diay ko  59 years old, biyudo. Salamat Banat News ingon man sa mga staff ninyo diha God bless you ninyo.

* * *

0932-9757557: Hello good morning Banat News gnahan gyud ko mobasa sa inyong Love Story ug lab-as nga balita need ko txtmate girl 23 to 24, kanang buotan ug loyal ug willing makigkita. Ako  si JM, taga Cebu please publish my number thanks Banat News.

* * *

0922-6023596: Good morning Banat News ganahan gyud ko mopalit og Banat News kay makakuha tag lab-as nga balita ug sports ilabi na gyud sa NBA need ko’g txtmate, kanang girl  willing makigkita 34 above, ok sad may anak. Ako diay si Jun taga Cebu. Salamat.

* * *

0922-6083658: Hello good morning dili gyud kompleto akong adlaw kung dili ko kabasa og mga balita sa Banat News wanted ko og txtmate girl 29 above kanang taga Cebu lang ug willing makigkita. Publish my number Banat News thanks.

* * *

0936-1423716: Good morning Banat News kay nag-atang ko’s paborito nako nga love story sa Dugos ni Eva ug Tipaka sa Kagahapon ako diay si Arnel, 24 years old, need ko txtmate girl 20 to 23, pataas bahala’g may anak basta buotan ug bulag sa bana salamat Banat News.

* * *

0967-9408277: Good morning Banat News ganahan gyud ko mopalit sa Banat News kay ganahan ko magbasabasa sa Wildflower ug Tipaka sa Kagahapon need ko’g txtmate kanang girl 30 to 35, pataas please publish my number thanks and God bless us all Banat News.

* * *

0921-3991142: Good morning to all Banat News staff everyday ko palit og Banat News kay nag-atang ko sa akong paborito nga mga sugilanon sa Gugma ug showbiz sidlak bisaya Hugyaw need ko og txtmate girl, 40 above. Publish my number salamat.

* * *

0943-2942584: Maayong hapon sa tanang mga empleyado sa Banat News kinaham gyud na nakong basahon ang Dugos ni Eva sa Intimate Moments. Ako diay si Ramon Ostia, taga Oslob Cebu. Mangita ko’g txtmate girl 40 pataas, ok ra biyuda or tiguwang dalaga. God bless us all readers sa Banat News.

* * *

0922-5413457: Hello maayong hapon Banat News dili gyud ko mahimutang kada adlaw og dili ko makabasa sa Intimate Moments sa Dugos ni Eva. Hot gyud ni kaayo si Rodney  need ko’g txtmate girl 29 above ug willing makigkita. Okey og single mother basta buotan ako diay si Mike taga Mandaue.

* * *

0997-7480976: Hello Banat News good morning! Ako diay si Niño, 26 years old from Carcar always ko gabasa sa Banat News labi na sa horoscope ug sports need diay ko’g txtmate girl 18 to 26 ang edad bahala’g dili gwapa basta dili lang pilian ug buotan.

* * *

0943-6469592: Hello good morning mga readers sa Banat News like me ug sa mga staff! Dili kompleto akong adlaw og dili ko kabasa og Banat News nice kaayo basahon ang showbiz sidlak bisaya Hugyaw ug sa mga lab-as nga mga balita need   ko txtmate boy 40 to 50 years old publish my number Banat News.

* * *

Unsaon aron ma-publish imong text? 1. Kinahanglang musulti ka unsay imong paborito sa Banat News, usa pa ang greeting. 2. Ang number nga buot nimong makabaton og textmate maoy gamita pagpadala sa imong mensahe diri namo. Usa ra ka number ang pwede i-publish.  Salamat.

Ako diay si Jerica, 25 years old, nag-work ko isip call center agent.

Ako ang tawo nga marupok— padalhan ra gani og sweet messages, kiligon dayon.

Taod-taod nako nga single, ambot lang uy, sila man ang namiya nako .

Sala hinuon nako, kay dali ra kaayo madala sa ilang flowery words.

Katapusan nako nga nauyab mao si Edsel.  Gentleman man gud kaayo siya maong ako ra pud gisugot dayon bisan one week pa lang siya nanguyab nako.

Pag-abot og usa ka bulan, nagbuwag ra sad mi kay nagbalik sila sa iyang ex.

Duna pud ko’y laing ex  sa una, si Niño. Dali ra ko nadala sa iyang mga sweet kaayo nga chat.  Duha ra sad ka semana nilungtad ang among relasyon kay na -discover dayon nako nga usa siya ka playboy.

Naa pud ko laing ex, si Kian. Usa ka bulan ra pud ang among relasyon. Iyaha ra diay ko giduwaan, kalit siya namiya kay dili na siya kaantos sa iyang pagpa-pretend nga usa siya ka lalaki.  Maya diay siya ug  nadala ra pud ko sa iyang ka-sweet sa una.

Magpatabang ko Tito Miguel, unsa tips imo mahatag aron dili ko dali madala? Mao gyud na ang problema nako, naa lang gani moparamdam nako nga sweet kaayo, madala dayon ko. Daghang Salamat Tito Miguel . —Jerica

Jerica,

Aron dili ka humok madala sa tam-is nga mga pulong, hunahunaa ang rason ngano ang pagbiya nimo ila rang sayon-sayonon. Tungod kay di sila maglisod pagpatando nimo, wa sila’y nakitang igong hinungdan nga kanimo mag seryoso. Easy to get, easy to forget.

Natural nga kun ang lalaki nakagusto, puros maayo ang ipakita ngadto kanimo. Tingali motando dayon ka sa kahadlok nga kun ikaw magpakipot, sa ilang hunahuna ikaw mahanaw sa kalimot. Ayaw kaanugon sa dili mohangtud, kay ang di kalahutay dili tiunay, mao ra nay buot pasabot.

Hangtud kanus-a siya angay magpaabot? Kun imo nang nakita iyang pagkatawo nga bati ug nindot. Sa susamang higayon, iyang makita kinsa ug unsa gyud ka. Kun mausab iyang intensyon kay duna siya’y nakita kanimo nga wala damha, dili pa igo iyang gugma nga mopasaylo sa imong mga kahuyang ug kalapasan.

Kon ikaw mahilig, humok gyud ka makilig. Unsaon nimo pagpugong aron ka makahatag og taas-taas nga panahon? Savor the courtship, it thrills more than the relationship, especially when you look back to it.

Tito Miguel

